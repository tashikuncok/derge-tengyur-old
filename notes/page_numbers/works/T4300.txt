[སེ།244b]༄༅། །རྒྱ་གར་སྐད་དུ། ཨ་མ་ར་ཀོ་ཥཊཱི་ཀཱ་ཀཱ་མ་དྷེ་ནུ་ནཱ་མ། བོད་སྐད་དུ། འཆི་བ་མེད་པའི་མཛོད་ཀྱི་རྒྱ་ཆེར་འགྲེལ་པ་འདོད་འཇོའི་བ་མོ་ཞེས་བྱ་བ། བཅོམ་ལྡན་འདས་གསུང་གི་དབང་ཕྱུག་ལ་ཕྱག་འཚལ་ལོ། །ས་མཆོག་ཆེན་པོ་བརྙེས་ལས་འཁྲུངས། །བདུད་རྩི་རྫུ་འཕྲུལ་
ཡལ་འདབ་ལྡན། །ཐམས་ཅད་མཁྱེན་པའི་དཔག་བསམ་ཤིང་། །ཁྱེད་ལ་མེ་ཏོག་འབྲས་བུར་ཤོག །གང་གཱའི་ཆུ་བོ་རབ་འབབ་བཞིན། །གང་གི་ཐུགས་རྗེ་ལམ་གསུམ་གཤེགས། །དཔལ་གྱི་རྒྱ་མཚོ་བདུད་རྩིའི་གཏེར། །སྲིད་པའི་ཟླ་ཕྱེད་བདག་ཕྱག་འཚལ། །སྲིད་པའི་མཚོ་ཆེན་དེ་
ལས་སྒྲོལ་བྱེད་ཆོས་ཀྱི་གྲུ། །སྙིང་རྗེའི་དཔག་བསམ་ལྗོན་པའི་ཤིང་ལས་གྲུབ་གྱུར་པ། །རབ་ཏུ་དང་སེམས་དད་པའི་སྐྱོ་བ་རབ་བསྐྱོད་དེ། །ཕ་རོལ་ཕྱིན་ནས་མངོན་འདོད་རིན་ཆེན་ཐོབ་པར་ཤོག །བུང་བས་མེ་ཏོག་རྩི་བླངས་ཐིགས་པ་རབ་བསགས་ལྟར། །གང་ཞིག་བློ་གྲོས་བཟང་པོའི་བཏུང་བ་
འཇོ་ཞིང་སྟེར། །སྙན་དངགས་མཁན་དབང་ཡིད་འོང་གཙུག་གི་མེ་ཏོག་བཞིན། །དཔལ་ལྡན་འཆི་མེད་གསུང་པ་དེ་ཉིད་གཅིག་པུ་རྒྱལ། །མཐའ་ཡས་རྒྱུད་ཀྱི་མངོན་བརྗོད་ཆུ་གཏེར་རིན་ཆེན་གང་། །སྙན་དངགས་མགྲིན་པའི་དོ་ཤལ་བང་མཛོད་རྣམ་བཀོད་རྣམས། །དཔལ་ལྡན་ཙཎྜ་གོ་མིས་
སྦྱར་བའང་ཕུལ་བྱུང་མོད། །དེས་ན་རབ་ཏུ་བསྒྲུབ་པའི་ཆོ་ག་བདག་གིས་བརྩམ། །དེ་ནས་གཞན་ལ་ཕན་པ་རྗེས་སུ་སྟོན་པས་སྡིག་པ་རབ་ཏུ་ཞི་བ་དང་། །བསོད་ནམས་ཕུན་སུམ་ཚོགས་པ་བསག་པའི་ཕྱིར་བཅོམ་ལྡན་འདས་ཀུན་ཏུ་བཟང་པོ་ལ་མཆོད་པར་བརྗོད་པ་ནི། གང་གི་ཞེས་པ་ལ་སོགས་
པ་སྟེ། མཁྱེན་པ་ནི་ཡུལ་གྱི་དངོས་པོ་མཐའ་དག་ཡོངས་སུ་མཁྱེན་པའོ། །བརྩེ་བ་ནི་སྡུག་བསྔལ་ལས་ཡང་དག་པར་འདོན་པར་བཞེད་པའོ། །དེ་གཉིས་ནི་རྒྱ་མཚོ་དང་འདྲ་བས་རྒྱ་མཚོ་སྟེ། སངས་རྒྱས་བཅོམ་ལྡན་འདས་དེའི་མཁྱེན་པ་དང་བརྩེ་བ་ནི་རྒྱ་མཚོའོ། །འདིར་རྒྱ་མཚོའི་སྒྲས་གཏིང་
མེད་པ་ལ་སོགས་པའི་ཡོན་ཏན་མཚུངས་པ་ཉེ་བར་འཇལ་བའོ། །མཁྱེན་པ་དང་བརྩེ་བས་བྱས་པ་དེ་ནི་གཏིང་མེད་པ་ལ་སོགས་པ་ཅན་ཞེས་པ་སྟེ། བྱེད་པ་པོ་ལ་མང་པོའོ་ཞེས་པའི་བསྡུ་བའོ། །བྱ་བ་ནི་མ་འོངས་པའི་དོན་ཅན་ཡིན་པའི་ཕྱིར་འདིར་དགོས་པ་མེད་དོ། །མཁྱེན་པ་དང་བརྩེ་བ་དག་ནི་རྒྱ་
[245a]མཚོའོ་ཞེས་བཤད་པ་ནི་བྱེད་པ་པོ་སྒྲུབ་པ་སྟེ། དེའི་ཚིག་མི་མངོན་པའམ་ཡང་ན་དྲུག་པ་འབྲེལ་པའི་བསྡུ་བའོ། །མཁྱེན་པ་དང་བརྩེ་བ་དག་ནི་རྒྱ་མཚོ་ལྟ་བུར་གྱུར་པ་སྟེ། རྒྱ་མཚོ་ནི་གཞི་ཡངས་པའོ། །རྒྱ་མཚོ་ནི་བརྟན་ཞིང་ཡངས་པའོ་ཞེས་ལྷ་རྣམས་ལ་རབ་ཏུ་གྲགས་སོ། །
གཏིང་མེད་པ་ནི་གཞན་གྱིས་མི་རྟོགས་པ་སྟེ། གང་གི་མཁྱེན་པ་དང་བརྩེ་བའི་རྒྱ་མཚོའི་ཕ་རོལ་ཟབ་མོ་ཡོངས་སུ་དཔྱོད་མི་ནུས་པའོ། །གང་གི་ཕྱིར་བཅོམ་ལྡན་འདས་དེའི་མཁྱེན་པ་དང་བརྩེ་བ་ཤེས་བྱའི་དཀྱིལ་འཁོར་མཐའ་དག་ལ་ཁྱབ་པས། གང་ཡང་སྡུག་བསྔལ་གྱི་རྒྱ་མཚོ་གཏིང་མཐའ་མེད་
པ་སྐྱབས་མེད་པའི་འགྲོ་བ་རྣམས་ཀྱིས་མངོན་པར་ཁྱབ་ཅིང་གང་བ་དེ་དག་གང་གིས་མཐར་ཐུག་པར་སྒྲོལ་ནུས་པ་དེ་ལྟ་བུར་གྱུར་པ་གང་ཡིན་པ་དེ་ནི་སྡིག་མེད་དེ། འདོད་ཆགས་ལ་སོགས་པའི་ཉེས་པ་རྣམས་སྤངས་པའོ། །ཡོན་ཏན་ནི་བྱམས་པ་དང་བཟོད་པ་དང་ཉེ་བར་ཞི་བ་ལ་སོགས་པ་སྟེ།
གུ་ཎ་བོད་པ་ལའོ་ཞེས་པ་ཨཏ་མཐའ་ཅན་གྱི་བྱིངས་ཙུར་སོགས་ཀྱི་ལྷག་མ་ཡིན་ཏེ། ཚོགས་དང་བཅས་པ་ཡོངས་སུ་མ་རྫོགས་པར་བྲྀཏ་བྱས་པས་སོ། །བོད་པ་དང་གོམས་པ་དང་བསྔགས་པའི་དོན་རྣམས་ལ་ཞེས་པས་ཨེ་ར་ཙའོ། །ཀྱེ་བློ་ལྡན་ཁྱེད་ཅག་རྣམས་ཀྱིས་དེ་བསྟན་པར་བྱ་བ་ཉིད་ཡིན་
ནོ་ཞེས་རྟོགས་པར་བྱའོ། །ཁྱད་པར་དུ་འཕགས་པ་དོན་དམ་པ་གྲུབ་པའི་ཕྱིར་དུ་བརྩེ་བ་དང་བློས་ཕ་རོལ་ཏུ་སོན་པ་ཚོལ་བར་བྱེད་པ་དང་མཆོག་གི་སྙིང་རྗེ་ལ་སོགས་པ་ཡོན་ཏན་ཆེན་པོ་དེ་ལྟ་བུ་ནི་གཞན་ལ་ཕན་པ་དང་བདེ་བ་ཡང་དག་པར་སྒྲུབ་པ་ལ་ཟད་པ་མི་མངའ་ཞིང་བསྙེལ་བ་མི་མངའ་བས་ན་
མི་ཟད་པའོ། །ཡང་ན་འཁོར་བར་གནས་པ་ཉིད་ན་ཡང་འདི་ལ་རྒ་ཤི་མི་མངའ་བས་མི་ཟད་པའོ། །གཏིང་མེད་པ་ནི་རྒྱ་མཚོའི་མཐིལ་ལ་མི་རེག་པ་ཉིད་དོ། །སྡིག་མེད་ཀྱི་ཡོན་ཏན་ཉིད་རིན་པོ་ཆེའི་འབྱུང་གནས་སུ་གྱུར་པས་ན་མི་ཟད་པ་སྟེ་ཡོངས་སུ་གང་བ་ཉིད་དོ། །སྐྱེ་བོ་མཐའ་དག་འབྲས་བུ་ལ་
གཞོལ་བར་རབ་ཏུ་འཛུད་པས་ན་རབ་ཏུ་འཇུག་པའི་འབྲས་བུ་སྟོན་ཏོ། །དཔལ་དང་བདུད་རྩིའི་ཕྱིར་དུ་ཡང་ཞེས་པ་ནི། འཚེད་པའི་ཕྱིར་དུ་འགྲོ་བར་བྱེད་པ་བཞིན་དུ་དེའི་དོན་ཉིད་ལ་བཞི་པའི་རྣམ་དབྱེའོ། །གང་གི་ཡི་གེ་ནི་ཕན་ཚུན་སྡུད་པའི་ཚིག་གོ། །དཔལ་ནི་ཕུན་སུམ་ཚོགས་པའོ། །བདུད་
[245b]རྩིའི་ཆེད་དུ་ཞེས་པ་བཅུད་ལེན་གྱི་ཕྱིར་བསྟེན་པའོ། །མཁྱེན་པ་དང་བརྩེ་བའི་རྒྱ་མཚོ་ནི་སྲིད་པར་བདེ་བ་འདོད་པའི་མཁས་པ་རྣམས་ཀྱིས་དཔལ་གྱི་ཕྱིར་ཏེ། སྡེ་ཚན་གསུམ་གྱི་ཕུན་སུམ་ཚོགས་པའི་ཕྱིར་དང་། ཐར་པ་འདོད་པ་རྣམས་ཀྱིས་བདུད་རྩིའི་ཕྱིར་ཏེ་ཐར་པའི་ཆེད་དུ་བསྟེན་པར་བྱ་བ་
ཉིད་དོ་ཞེས་པའོ། །འདིར་མཁྱེན་པ་དང་བརྩེ་བའི་རྒྱ་མཚོ་ལ་སོགས་པ་རྣམས་ཀྱིས་ཐམས་ཅད་མཁྱེན་པ་སེམས་ཅན་ཐམས་ཅད་ལ་རྒྱུ་མེད་པར་མཆོག་ཏུ་མཉེས་གཤིན་པའི་རང་བཞིན་ཅན་བཅོམ་ལྡན་འདས་བདེ་བར་གཤེགས་པ་དེ་ཉིད་ཉེ་བར་མཚོན་པར་བྱེད་པས་ན། །འདི་ནི་རབ་ཏུ་དངས་
པ་ཞེས་བྱ་བའི་སྙན་དངགས་ཀྱི་ཡོན་ཏན་ཏེ། ཇི་སྐད་དུ། དབྱངས་ཅན་གྱི་མགུལ་རྒྱན་གྱི་སྙན་དངགས་ཀྱི་རྒྱན་ལས། གང་གི་དོན་ནི་རབ་གསལ་བ། །དེ་ནི་རབ་ཏུ་དངས་པར་བརྗོད། །དཔེར་ན། འདི་ཤར་གྱུར་པས་རྒྱ་གྲོལ་པདྨ་ཅན་རྣམས་རྒྱས་གྱུར་ཅིང་། །རི་དང་ནགས་ཚལ་མནྡྲ་ར་བའི་
མེ་ཏོག་གཞོན་ནུ་བཞིན། །དུར་བ་ལྷན་ཅིག་མི་གནས་རབ་ཏུ་བཅོམ་ཞིང་གཉིས་གཉིས་གཉེན། །སྤྲེའུ་རབ་ཏུ་ཁྲོས་པས་མཁུར་ཚོས་འགྲམ་པ་ཟངས་མདོག་བཞིན། །ཞེས་པ་འདིར་མུན་པ་བསལ་བས་དུར་བའི་མྱ་ངན་བསལ་ཏེ། ངུར་པ་ཕོ་མོ་མཚན་མོ་ལྷན་ཅིག་མི་གནས་པ་ཡིན་ལ། དེ་ལ་
སོགས་པ་བསལ་བས། ཉི་མའི་མཚན་ཉིད་མ་བཤད་ཀྱང་དོན་གྱིས་རབ་ཏུ་གསལ་བར་མཚོན་པར་བྱེད་པ་བཞིན་ནོ། །ཚིགས་སུ་བཅད་པ་འདི་བསྟན་བཅོས་ལ་ཡང་སྦྱར་ཏེ། འདིར་སྙན་དངགས་སྨྲ་བ་ཉིད་ཀྱིས་དང་པོར་རིག་པའི་གནས་མཐའ་དག་ལ་ཤེས་པ་སྦྱིན་པ་དང་། དེའི་དཔལ་ནི་ཕུན་སུམ་
ཚོགས་པའོ། །ཤེས་པ་སྦྱིན་པ་ཉིད་ཀྱིས་ཕུན་སུམ་ཚོགས་པའི་རྒྱུར་གྱུར་པའི་ཕྱིར་རྒྱ་མཚོ་དང་འདྲ་བས། རྒྱ་མཚོ་སྟེ་བསྟན་བཅོས་སོ། །འདི་ནི་རྒྱུའི་གཟུགས་ཅན་གྱི་རྒྱན་ཏེ། ཇི་ལྟར། ཟབ་པས་རྒྱ་མཚོ་དང་མཚུངས་ཞེས་པ་བཞིན་ནོ། །དེའི་གཏིང་མེད་པ་ཉིད་ནི་ཇི་སྐད་བཤད་པའི་ཡོན་ཏན་དང་ལྡན་
པས་མཚུངས་པ་མེད་པ་ཉིད་དོ། །སྡུག་བསྔལ་གྱིས་གཟིར་བ་རྣམས་ལ་སྡིག་པ་ཞེས་མངོན་པར་བརྗོད་དེ། སྡིག་མེད་ནི་ཡོན་ཏན་ཉིད་དང་། བདེ་བའི་རྒྱུར་ཉུང་བ་དང་གསལ་བ་ཉིད་ལ་སོགས་པའོ། །བསྟེན་པ་ནི་ཐོས་པ་དང་བསམ་པ་དང་འཆད་པ་ལ་སོགས་པས་སོ། །མི་ཟད་པ་ནི་ཡང་དག་པར་
[246a]རྫོགས་པ་ཉིད་དོ། །ཡང་ན་མིང་གི་སྒྲ་ཐམས་ཅད་ཀྱི་གོ་རིམས་དང་། རྟགས་གསལ་བར་བརྗོད་པའི་གོ་རིམས་ཀྱི་ཚད་དོ། །འདི་ལྟར་ལས་དང་མངོན་པར་འདོད་པ་དག་ལ་དེ་ཡང་དག་པར་རབ་ཏུ་སྦྱིན་པའོ། །གང་ཡང་ལས་དང་བྱེད་པ་པོ་དག་ལས་ཨཎ་དག་གོ། །དེ་ལ་འདིར་
འདོད་པ་ན་སྤྱོད་པའི་ཐོས་པའི་དོན་གྱི་གོ་རིམས་ཉིད་རྒྱ་མཚོའི་སྒྲ་སྟེ་དེ་ནི་རྟགས་ཞེས་ངེས་པར་བསྟན་ཏེ། མིང་དང་རྟགས་རྗེས་སུ་བསྟན་པའི་སྒྲའིའོ། །དཔལ་ནི་སྡེ་ཚན་གསུམ་གྱི་ཕུན་སུམ་ཚོགས་པའོ། །དེ་ཡང་སློབ་དཔོན་བྱཱ་ཌས། དཔལ་དང་དབྱངས་དང་བློ་ཡི་སྡེ་གསུམ་གྱི། །ཕུན་ཚོགས་
འབྱོར་པས་མཛེས་པར་གྱུར་རྣམས་ལ། །འཇིགས་པ་མེད་པའི་ཡོ་བྱད་གང་ཡིན་པའི། །ཡོན་ཏན་དེ་ཡང་དཔལ་ཞེས་རབ་ཏུ་བཤད། །ཅེས་གསུངས་སོ། །ཡང་ན་ཐམས་ཅད་མཁྱེན་པའི་གསུང་གི་རང་བཞིན་གྱི་མཚན་ཉིད་གང་ཡིན་པ་ནི་རང་གི་དོན་ཕུན་སུམ་ཚོགས་པ་ཡིན་ཞིང་། དེའི་རྒྱུ་
ཅན་སྡེ་ཚན་གསུམ་གྱི་རྒྱུ་ནི་གཞན་གྱི་དོན་ཕུན་སུམ་ཚོགས་པ་སྟེ། དེ་གཉིས་ཀ་ནི་དཔལ་ལོ། །རང་དང་གཞན་གྱི་དོན་ཕུན་སུམ་ཚོགས་པ་དང་བསོད་ནམས་དང་ཡེ་ཤེས་ཀྱི་ཚོགས་ལ་འབད་པ་ལས་ཐར་པ་ཐོབ་པ་ནི་བདུད་རྩིའོ་ཞེས་སོ། །དེ་ནས་བསྟན་བཅོས་གང་ཞིག་བསྟེན་པས་སྐྱེས་བུ་རྣམས་ཀྱི་
དོན་སྒྲུབ་པར་བྱེད་པ་གསུངས་པ། མིང་དང་རྟགས་རྗེས་སུ་བསྟན་པ་བརྗོད་པར་བྱ་ཞེས་ཏེ། ཐུན་མོང་པའི་རྟགས་འཆད་པར་འདོད་པ་ཉིད་ལས་མ་ནིང་གི་རྟགས་ཉིད་ཀྱི་གོ་རིམས་མེད་དེ། དཔེར་ན། ངག་གཉིས་ཀྱིས་ཚིག་གཅིག་ཅེས་པ་བཞིན་ནོ། །མཐོ་རིས་ལ་སོགས་པའི་མིང་རྣམས་ལ་
འཇུག་པའི་སྒྲ་གང་ཞིག་ཡིན་ཞེ་ན། བྱོམ་ལ་སོགས་པ་རྣམས་སོ་ཞེས་པས་མ་ནཱའི་བྱིངས་ལས། མ་ནིང་དང་མ་དབྱི་བ་ཡང་ངོ་། །ཡང་ན་ན་མི་སྟེ་སྒྲ་ཡང་དོན་དུ་མ་ཉིད་ཀྱི་ཕྱིར་རོ། །དེ་བཤད་པ། ཎ་མ་རབ་ཏུ་འདུད་པ་དང་སྒྲ་ལའོ་ཞེས་སོ། །འདུད་པར་བྱེད་པ་མངོན་པར་བརྗོད་པ་ལ་འདི་ཡིས་
ནཱ་མ་ལ་སྔ་མ་བཞིན་མ་ནིང་ལ་སོགས་པའོ། །ཡང་ན་རྟགས་གང་དཱི་པ་དང་ཨ་ཙལ་སོགས་པ་རྣམས་ཀྱིས་གསལ་བར་བྱེད་པའི་བུད་མེད་ལ་སོགས་པའི་རྟགས་གང་ཡིན་པ་དེ་ནི་བུད་མེད་དང་སྐྱེས་པ་དང་མ་ནིང་ཉིད་དོ། །དེ་དག་རྗེས་སུ་སྟོན་པའི་བསྟན་བཅོས་སོ། །མིང་དང་རྟགས་འདི་དག་གིས་
[246b]སློབ་མ་རྣམས་ལ་རྗེས་སུ་སྟོན་པར་བྱེད་ཅིང་བྱེ་བྲག་ཏུ་རྟོགས་པར་བྱེད་པས་ན་བརྗོད་པར་བྱ་ཞེས་ཏེ་ནང་གི་དེ་ཉིད་ཀྱིས་གྲུབ་པ་ལ་ཕྱིའི་དེ་ཉིད་ཀྱིས་རབ་ཏུ་གསལ་བར་བྱེད་པའོ། །ཡང་ན་བསྔགས་པ་ལ་འབྱུང་འགྱུར་དང་ད་ལྟར་བ་དང་ཉེ་བར་སྤྱོད་པ་ལས་ལཊའོ། །དེ་བཞིན་དུ་ཡང་། འཇིག་རྟེན་
ན་ངེས་པར་འབྱུང་བ་བཞིན་གྲུབ་པ་ལ་མངོན་པར་འདོད་པའི་ངོ་བོ་ཡང་ད་ལྟར་བའི་དོན་བཞིན་ནམ་ཡང་ན་སྲིད་པ་བཞིན་ཐ་སྙད་བྱེད་དོ། །དཔེར་ན། འགའ་ཞིག་འགའ་ཞིག་འཆད་དེ། བདག་ནི་ཕལ་ཆེར་འདིའོ་ཞེས་པ་བཞིན་ནོ། །དེ་ངེས་པར་ཡོད་ཅེས་སེམས་པར་བྱེད་པ་དང་། ཡང་ན་
ཕལ་ཆེར་ཐོབ་ཅེས་སོ་སོར་སྨྲའོ་ཞེས་སོ། །དེ་ཉིད་ཀྱི་ཕྱིར་བསྔགས་པ་བྱེད་པ་ལ་སྲིད་པ་བཞིན་ཞེས་ཤིན་ཏུ་བསྟན་པའི་ཚིག་སོ་སོར་འཆད་དོ། །འོ་ན་སྔོན་གྱི་སློབ་དཔོན་རྣམས་ཀྱི་མིང་དང་རྟགས་རྗེས་སུ་བསྟན་པའི་ཕྱིར་ཅིའི་དོན་དུ་འདི་རྗོད་པར་བྱེད་ཅེ་ན་གསུངས་པ། རྒྱུད་གཞན་རྣམས་ལས་
བསྡུས་བྱས་ནས། །ཞེས་པ་སྟེ། འདིར་རྒྱུད་གཞན་དང་གཞན་ནི་སྐབས་གསུམ་གྱི་མངོན་བརྗོད་ཀྱི་བསྟན་བཅོས་ཨུཏྤ་ལི་ལ་སོགས་པ་དང་། སློབ་དཔོན་བྱཱ་ཊཱི་དང་། མཆོག་སྲེད་དང་། ཙནྡྲ་གོ་མི་དང་། བཱ་མ་ན་ལ་སོགས་པས་བཤད་པའི་རྟགས་ཀྱི་བསྟན་བཅོས་རྣམས་
ཡང་དག་པར་བསྡུས་ཏེ་ཕུང་པོར་བྱས་ནས་འདིར་བརྗོད་པ་ཡིན་ནོ། །དེའི་ཕྱིར་འདི་ནི་ཡོངས་སུ་རྫོགས་པ་སྟེ། དོན་གང་ཇི་སྙེད་པའི་མིང་གང་ཡིན་པའི་མིང་དེ་ཐམས་ཅད་རྒྱུད་གཞན་རྣམས་ལས་ཡང་དག་པར་བསྡུས་ནས་མངོན་པར་བརྗོད་པའི་ཕྱིར་རོ། །མི་ཟད་པ་དང་ན་ཉའི་ཚིག་དང་
ཅུང་ཟད་ཀྱི་དོན་དང་དགོས་པ་རྣམས་དོན་དང་བཅས་པར་རྫོགས་པར་བཤད་དོ། །རབ་ཏུ་བྱེད་པས་བཅིངས་ན་མིང་རྣམས་བདེ་བླག་ཏུ་རྟོགས་པར་བྱེད་པས་སྡེ་ཚན་གྱིས་མངོན་པར་བརྗོད་པ་སྟེ། མཚན་ཉིད་གསུམ་གྱི་སྡེ་ཚན་གྱིས་མཚོན་པར་བྱེད་དོ་ཞེས་པའི་དོན་ཏོ། །མཚུངས་
པ་རྣམས་འདུས་པའི་ཕྱིར་སྡེ་ཚན་ཏེ། རིགས་དང་བྱ་བ་དང་ཡོན་ཏན་དང་རྫས་རྣམས་མཚུངས་པའི་ཕྱིར་རོ། །གལ་ཏེ་ཡང་རྒྱུད་གཞན་རྣམས་ལས་བསྡུས་ནས་འདི་བརྗོད་པ་སྟེ། དེ་ལྟ་ན་ཡང་འདི་སྡེ་ཚན་གྱི་ཁྱད་པར་གྱིས་མང་པོར་འགྱུར་རོ་ཞེ་ན། མི་འགྱུར་ཏེ་རྐང་པ་ཁ་སྐོང་བ་ལ་སོགས་
[247a]པ་སྙིང་པོ་མེད་པའི་ཚིག་ཕྲད་རྣམས་སྤངས་ནས་སླར་ཡང་རྗོད་བྱེད་ཉུང་ཤས་སུ་བསྡུས་པའི་གཞུང་མདོར་བསྡུས་ཀྱིས་བཤད་དོ། །ཁྱད་པར་དུ་བརྗོད་པ་ལེགས་བཤད་མ་ཡིན་པ་སྤངས་པ་ནི་ལེགས་སྦྱར་སྡེ་རྣམས་སོ། །མདོར་བསྡུས་ལེགས་སྦྱར་སྡེ་རྣམས་ནི་སྡེ་ཚན་གྱི་ཆ་
ཤས་ཉིད་ཀྱི་ཕྱིར་ཏེ་མདོར་བསྡུས་པའི་དོན་བཤད་པ། ཨུཏྤ་ལི་ལ་སོགས་པ་ལ་མདོར་བསྡུས་མེད་པ་དང་། མིང་གི་ཕྲེང་བ་ལ་སོགས་པ་རྟགས་ཀྱིས་དམན་པ་དང་། རྟགས་ཀྱི་རབ་ཏུ་བྱེད་པ་ལ་སོགས་པ་མིང་གིས་དམན་པ་དང་། འཆི་བ་མེད་པའི་ཕྲེང་བ་ལ་སོགས་པ་མ་རྫོགས་པ་དང་།
བོ་སཱ་ལི་ཏ་ལ་སོགས་པ་སྡེ་ཚན་གྱིས་སྟོང་པ་སྟེ་དེ་རྣམས་ལས་ཁྱད་པར་དུ་གྱུར་པའི་ཕྱིར་འབྲས་བུ་དང་བཅས་པ་ཉིད་དོ། །འོན་ཀྱང་མིང་རྣམས་ཀྱི་རྟགས་དང་། བརྗོད་བྱ་ལ་སླར་ཡང་མིང་དེ་བཞིན་དུ་བརྗོད་ན་ནི་གཞན་རྣམས་ལ་ཡོངས་སུ་རྫོགས་པ་དགག་པའི་ཕྱིར་དང་། དེ་བཞིན་དུ་
ཡང་མིང་ཇི་སྙེད་པའི་ཚིག་རྣམས་དང་། དེ་སྙེད་ཀྱི་རྟགས་ཀྱི་ཚིག་རྣམས་སུ་བྱས་ན་ནི་གཞུང་མངས་པར་ཐལ་བར་འགྱུར་བས། ཕལ་ཆེར་ཏེ་མང་པོར་སྒྲ་རྣམས་ཀྱི་གཟུགས་ཀྱི་དབྱེ་བ་དང་། བུད་མེད་ཀྱི་རྐྱེན་ལ་ཨཱ་པ་ལ་སོགས་པའི་བྱ་བ་བྱས་པ་དེས་བུད་མེད་དང་སྐྱེས་པ་དང་མ་ནིང་དུ་ཤེས་
པར་བྱའོ། །དེ་ཡང་མིང་རྣམས་དང་མིང་གི་ཁྱད་པར་རྣམས་དང་ཕ་རོལ་གྱི་མིང་བོས་པས་མིང་ཐམས་ཅད་པའི་སྒྲ་ཡང་རབ་ཏུ་དབྱེ་བ་གཞན་དུ་འགྱུར་རོ། །དེ་ལ་མིང་རྣམས་ཀྱི་གཟུགས་ཀྱི་དབྱེ་བ་ནི་དཔེར་ན། ཀཽ་མོ་ད་ཀཱི། མོའོ། ཀུ་མུད་ཅན། རྔོ་འོ། །ག་དཱ། བ་ཅོན། ཁཌྒོ། རལ་གྲི། ནནྡ་[ཀྥོ]ཿདགའ་བྱེད། ས་ལི་ལཾ། ཆུ། ཀ་མ་ལཾ། པད་མ་ཛ་ལཾ། ཆུ་མ་ནིང་ཞེས་སོ། །
མིང་གི་ཁྱད་པར་གྱི་འགྱུར་བ་ནི་དཔེར་ན། གཎྜཽ་ཀ་པོ་ལཽ་ཏཏྤ་ར་ཧ་ནུ། ཕ་རོལ་གྱི་མིང་བོས་པས་མིང་ཐམས་ཅད་པར་འགྱུར་བ་ནི་དཔེར་ན། ཀ་ཏུཿ ཀུཏྟཿ སྣེ་ཧ་ཡཱ་ཏྲཾ་སེ་བཱལྤཱ་ཀུཏྟ་ཡཿསུ་མཱན། འགའ་ཞིག་ལྷན་ཅིག་
སྤྱོད་ལས་ཏེ། །འགའ་ཞིག་ཅེས་པ་ནི་གང་དུ་གཟུགས་ཀྱི་དབྱེ་བ་མེད་པའོ། །འདིར་རྟགས་ངེས་པར་བྱ་བའི་ཕྱིར་ཁྱད་པར་གྱི་རྟགས་བསྟན་པར་བྱ་སྟེ། དེ་ཡང་དཔེར་ན། ཨ་ཤྭ་ཡུ་ག་ཤྭི་ནཱི། བྷཱ་ནུཿཀརཿབི་ཡདྦིཥྞུ་པ་དཾ། ཨ་ཤྭ་ཡུཀ་ལ་སོགས་རྣམས་ལ་གཟུགས་ཀྱི་དབྱེ་བ་མེད་པའི་
[247b]ཕྱིར་མཐའི་རྟགས་ཀྱིས་ངེས་པར་བྱའོ། །གཟུགས་ཀྱི་དབྱེ་བ་ངེས་པར་བྱེད་པའི་རྟགས་ཨ་ཤྭ་ནཱི་དང་ཀ་ར་དང་། བིཥྞུ་པད་རྣམས་དང་ལྷན་ཅིག་སྤྱོད་པའི་རྟགས་དེ་རྣམས་ནི་ངེས་པར་བྱ་བའོ། །དེའི་ཁྱད་པར་སྒྲུབ་པ་ལས་ཞེས་པ་ཕོ་མོ་མ་ནིང་དེའི་ཁྱད་པར་ལས་ཉེ་བར་བླངས་པས་འགའ་ཞིག་ཕོ་མོ་མ་ནིང་དུ་ཤེས་པར་བྱ་
བ་སྟེ། འགའ་ཞིག་ཅེས་པ་ནི་གང་དུ་གཟུགས་ཀྱི་དབྱེ་བ་མེད་པ་འམ། ལྷན་ཅིག་སྤྱོད་པས་རྟགས་ངེས་པར་བྱེད་པའི་མཚན་མ་མེད་པའམ། ལྷན་ཅིག་སྤྱོད་པའི་རྟགས་ཀྱི་དམིགས་བསལ་མངོན་པར་འདོད་པ་དུ་མ་ཅན་ཉིད་ཀྱི་རྟགས་སུ་འདོད་དེ་དཔེར་ན། བལླ་རི་རྨྨཉྫ་རིཿ སྟེ་ཡོ་སྟྲི་ཡཿ སུ་མ་ན་
སཿ པུཥྤཾ་ཁ་ནིཿ མོ་དང་འབྱུང་ཁུངས་ཡིན་ནོ། །བི་ཊངྐཾ་སྐྱེས་པ་དང་མ་ནིང་ཞེས་སོ། །འོ་ན་གཟུགས་ཀྱི་དབྱེ་བས་རྟགས་ངེས་པའི་མངོན་པར་འདོད་པ་འདི་ཟླས་དབྱེའི་ཆ་ཤས་རྣམས་ལ་མེད་དེ། དེ་ལྟ་ན་ཀུན་སྡུད་པའི་ཟླས་དབྱེ་ལ་གཟུགས་ཀྱི་དབྱེ་བས་རྟགས་དེའི་སྒྲུབ་པ་གང་གིས་
གསལ་བར་བྱེད་ཅེ་ན། ཀུན་སྡུད་པ་ལ་མ་ནིང་ངོ་ཞེས་མ་ནིང་དུ་སྒྲུབ་པས་སོ །ཅིག་ཤོས་དང་། ཅིག་ཤོས་སྦྱོར་བའི་ཟླས་དབྱེ་ལ་ཡང་གཟུགས་ཀྱི་དབྱེ་བས་རྟགས་གསལ་བར་བྱེད་པ་གང་ཡིན་ན། དེའི་སྒྲུབ་པ་ཡང་དེ་ཉིད་དོ། །རྟ་དང་རྒོད་མ་དག་གོ་ཞེས་རྟགས་གཞན་གྱི་དམིགས་
བསལ་ཅན་སྐྱེས་པར་བསྒྲུབས་ཏེ། ཅིག་ཤོས་དང་། ཅིག་ཤོས་སྦྱོར་བའི་ཟླས་དབྱེ་བའི་རྟགས་གཞན་ཉིད་ཀྱིས་ཤེས་པར་བྱེད་པས་སོ། །དེའི་ཕྱིར་ཚིག་སྔ་མ་རྣམས་དང་འདི་ནི་རྟགས་ཐ་དད་པར་ཡང་འགྱུར་ལ། རྟགས་ཐ་དད་པ་རྣམས་ཀྱང་བསྡུས་པར་འགྱུར་རོ། །གཅིག་གི་
ལྷག་མ་ལ་ཡང་ངེས་པར་ཞུགས་པའི་ཚིག་རྣམས་ལ་རྟགས་ངེས་པར་བྱེད་པ་མེད་དོ། །དེ་ཡང་རྟགས་ཐ་དད་པ་རྣམས་སུ་འགྱུར་ཏེ། དཔེར་ན། ལྷ་མོ་དང་ལྷ་ནི་ལྷ་དག་གོ། །བྱ་གག་མོ་དང་བྱ་གག་ནི་བྱ་གག་དག་གོ། །བ་ལང་མོ་དང་བ་ལང་ནི་བ་ལང་དག་གོ་ཞེས་པ་འདི་རྣམས་དང་།
སྣམ་བུ་དཀར་པོ་དང་། རས་དཀར་པོ་དག་ནི་གོས་དཀར་པོ་སྟེ་དེ་ལ་འདི་དཀར་པོ་ཉིད་དང་ཡང་ན་འདི་རྣམས་དཀར་པོ་ཞེས་འཆད་དོ། །དབྱེ་བ་བཤད་པའི་ཆེད་དུ་ཞེས་པ་ལ་གང་ཕན་ཚུན་ཐ་དད་པའི་རྟགས་རྣམས་དང་ཟླས་དབྱེ་དང་གཅིག་གི་ལྷག་མ་དག་སྟེ་མིང་དང་རྟགས་ཀྱི་དབྱེ་བ་དེ་རྣམས་
[248a]བཤད་པའི་ཕྱིར། ཟླས་དབྱེ་བྱས་མིན་གཅིག་ལྷག་མིན་ཏེ། རྟགས་དང་མིང་རྣམས་ཐ་དད་ཉིད་དུ་མ་བྱས་སོ་ཞེས་དགོངས་པའོ། །དཔེར་ན། གྲེ་ཧ་དང་གེ་ཧ་དག་ཁྱིམ་མོ། །ཛ་ན་དང་ཛ་ན་མ་དག་སྐྱེ་བ་ལའོ། །མི་བདེན་པ་དང་མི་རྟག་པ་གཉིས་ཀ་མི་བདེན་པའོ། །
ཛཱི་མཱུ་ཏ་སྤྲིན་དང་རི་བོ་དག་ལའོ། །ཞེས་པ་ལྟ་བུ་སྟེ། མཐའི་དེ་ཉིད་ཀྱིས་བྱེད་པ་ཞེས་སོ། །ཡང་ན་ངེས་པར་བསམས་པའི་མངོན་པར་འདོད་པ་གྲུབ་པ་བསྔགས་པར་གྱུར་པ་ལ་ཉེ་བར་སྤྱོད་པ་ལས་ཀྟའོ། །འོ་ན་རྟགས་ཐ་དད་པ་རྣམས་ཀྱང་ཟླས་དབྱེ་དང་གཅིག་གི་ལྷག་མར་བྱས་པ་དཔེར་ན། །
རིག་འཛིན་ཆུ་སྐྱེས་གནོད་སྦྱིན་དང་། །སྲིན་པོ་དྲི་ཟ་མི་འམ་ཅི། །ཞེས་དང་། ཤྭ་ཤུ་དང་ཤྭ་ཤྲུ་ར་ནི་ཤྭ་ཤྲུ་ར་དག་གོ་ཞེས་པ་ལྟ་བུའོ་ཞེ་ན། མ་བཤད་པའི་ཞེས་བྱ་བ་གསུངས་ཏེ། རབ་ཏུ་གྲགས་པ་ལས་གཞན་པའི་དབྱེ་བ་བཤད་པ་མ་བསྟན་ཅིང་ཟླས་དབྱེ་དང་གཅིག་གི་ལྷག་མར་ཡང་
མ་བྱས་སོ། །བཤད་པ་རྣམས་ཀྱང་རང་བཞིན་གྱི་གོ་རིམས་ལས་གཞན་པ་མ་བཤད་དོ། །དེ་ལྟར་སྦྱར་བ་ཉིད་རྟགས་ཀྱི་ཁྱད་པར་དང་བྲལ་བའི་ཕྱིར་གཅིག་གི་ལྷག་མ་ཡོངས་སུ་སྤང་བ་འདི་ནི་པ་ཎི་ནི་ལ་སོགས་པར་སོ་སོར་བལྟ་བར་བྱ་སྟེ། དེ་རྣམས་སུ་བུད་མེད་དང་སྐྱེས་པ་དང་
མ་ནིང་ལ་སོགས་པའི་གཅིག་གི་ལྷག་མའི་མཚན་ཉིད་རབ་ཏུ་གསལ་བའི་ཕྱིར་རོ། །སློབ་དཔོན་ཙནྡྲ་གོ་མིས་གཅིག་གི་ལྷག་མ་མིན་པའི་སྒྲའི་ནུས་པ་བསྟན་པ་ཤེས་པར་བྱེད་པ་ནི། གང་གི་ཕྱིར་སྒྲའི་ནུས་པ་གཅིག་ཀྱང་དོན་དུ་མ་བརྗོད་པའི་སྒྲར་འགྱུར་ཏེ་དཔེར་ན། རོ་ད་སཱིའི་སྒྲས་
ནམ་མཁའ་དང་ས་དག་བརྗོད་པ་བཞིན་ནོ། །དེས་ན་ཅིའི་ཕྱིར་རྟགས་ཐ་དད་པ་རྣམས་འདྲེས་པར་བྱེད། ཇི་ལྟར་རིན་ཆེན་མཛོད་ལ་སོགས་པ་བཞིན་བུད་མེད་ཀྱི་སྐབས་དང་སྐྱེས་པའི་སྐབས་ཀྱི་མིང་རྣམས་ཅི་རིགས་པར་རྣམ་པར་དབྱེ་ནས་སོ། །དེ་ལྟར་ཁྱད་པར་སྒྲུབ་པ་དང་
གཟུགས་ཀྱིས་དབྱེ་བ་ལ་སོགས་པ་བྱས་ན་གཞུང་མངས་པར་འགྱུར་བས་བརྗོད་པའི་ཁུར་ལྕི་བ་ཡོངས་སུ་བོར་ནས་བཤད་དོ་ཞེས་པ་ལ། རིམ་པ་མ་གཏོགས་འདྲེས་པ་མིན། །ཞེས་གསུངས་ཏེ། རིམ་པ་ནི་རྗེས་སུ་རིམ་པའི་རབ་ཏུ་རིམ་པ་སྟེ་གོ་རིམས་དང་གནས་སྐབས་ཞེས་པའི་
[248b]དོན་ཏོ། །དེ་མ་གཏོགས་འདིར་འདྲེས་པ་སྟེ་ཡང་དག་པར་བསྲེས་པའི་ངོ་བོར་བྱས་པ་མེད་དེ་རིམ་པ་དང་འགལ་བ་སླར་ཡང་བྱས་པ་ལྟ་བུ་ནི་མེད་དོ་ཞེས་དགོངས་པའོ། །འདིར་ནི་མཐོ་རིས་དང་ནམ་མཁའ་དང་ཕྱོགས་དང་དུས་ལ་སོགས་པ་ཇི་ལྟ་བའི་གོ་རིམས་ཀྱི་དེ་དང་འབྲེལ་པའི་ལྷ་ལ་སོགས་
པའི་དོན་རྣམས་རང་རང་གི་འབྲེལ་པ་དང་བཅས་པ་རྣམས་ཇི་ལྟར་གཙོ་བོའི་རང་བཞིན་གྱིས་བརྗོད་བྱའི་དོན་རྟོགས་པའི་ཕྱིར་ཏེ། དེ་ལ་གང་གི་རྣམ་གྲངས་རྣམས་དང་འབྲེལ་པ་རྣམས་དང་མིང་རྣམས་དེའི་བརྗོད་བྱའི་གནས་སྐབས་གང་དང་གང་ལ་བརྟེན་པ་དེ་དང་དེའི་གོ་རིམས་རྣམས་བསྟན་པས། གཅིག་
དང་གཉིས་དང་མང་པོའི་ཚིག་རྣམས་བདེ་བླག་ཏུ་རྟོགས་ཏེ་རང་བཞིན་ཇི་ལྟ་བ་བཞིན་རྟོགས་པར་འགྱུར་བས་དེ་ལྟ་བུའི་རིམ་པའི་དབང་དུ་བྱས་སོ། །དེ་ཡང་མཐོ་རིས་ལ་སོགས་པའི་རྣམ་གྲངས་ངེས་པར་ཡོད་པའི་ཡང་ངོའི་སྒྲ་ལ་སོགས་པ་དང་། སེང་གེ་དང་འཕྲོག་བྱེད་ལ་སོགས་པའི་སྐབས་སུ་དཔལ་
མོ་དང་གཽ་རི་ལ་སོགས་པ་བརྗོད་པ་ནི། རིམ་པ་དང་མི་འགལ་བའི་རྟགས་འདྲེས་པ་སྟེ། རིམ་པ་མ་གཏོགས་འདིར་འདྲེས་པ་མ་བྱས་ཞེས་ཇི་སྐད་བཤད་པ་བཞིན་ནོ། །རྣམ་གྲངས་སོ་སོ་ནི་བུད་མེད་ཀྱི་སྐབས་ལ་སོགས་པའི་རིམ་པས་ཇི་ལྟར་སྲིད་པ་བཞིན་མངོན་པར་བརྗོད་དོ། །འདིར་རྟགས་གང་
ཡིན་པའི་རྟགས་ཀྱི་གནས་སྐབས་དང་འབྲེལ་པ་དེ་ཉིད་ནི་ཚོགས་སུ་བཀླགས་པ་བཞིན་མཐོ་བར་བརྗོད་དེ། དེ་ལྟར་ཐམས་ཅད་དུ་ཇི་ལྟར་སྲིད་པ་བཞིན་རྟོགས་པར་བྱའོ། །ཡང་རིན་ཆེན་མཛོད་དུ། སྭརྒྒ་མཐོ་རིས་དང་། མཁའ་གསུམ་ཏྲི་དེ་བ་དང་། གཞི་གསུམ་ཏྲི་པིཥྚ་ཡ་གྣམས་ནི་མ་ནིང་ངོ་ཞེས་པ་ལ་སོགས་པ་ཅི་ཞེ་ན། ཏྲི་པིཥྜ་ཡ་དང་
སྭརྒ་དང་ཏྲི་དི་བ་རྣམས་མ་ནིང་ཉིད་དོ། །ལྷའི་གནས་ཞེས་པ་ལ་སོགས་པ་ནི་འཆི་བ་མེད་པའི་གནས་སོ། །སྐྱེས་པའི་སྐབས་ལ་སོགས་པ་རིམ་པ་སོ་སོར་ཤེས་པ་ཡང་མང་པོ་འདྲེས་པར་བལྟ་བར་བྱའོ། །དེ་ལྟར་རྟགས་འདྲེས་པར་གྱུར་པ་རྣམས་ནི་རིམ་པ་ལས་རིང་དུ་
གྱུར་པའོ། །དེས་ན་མཐོ་རིས་དང་ནམ་མཁའ་དང་ཕྱོགས་དང་དུས་ལ་སོགས་པའི་རིམ་པས་རྣམ་གྲངས་སོ་སོ་ཡང་སྟེ། བུད་མེད་ཀྱི་རབ་ཏུ་བྱེད་པ་ལ་སོགས་པའི་རིམ་པས་མངོན་པར་བརྗོད་དོ། །རིན་ཆེན་མཛོད་ལ་སོགས་པ་བཞིན་སྐབས་སོ་སོར་རྣམ་གྲངས་བརྗོད་པ་ནི་སྙིང་པོ་མེད་ཅིང་བཤད་
[249a]པ་མངས་པའི་རྒྱུར་འགྱུར་བས་ཅི་ཞིག་བྱ་ཞེས་པའོ། །ཁྱད་པར་སྒྲུབ་པ་ཡང་གཞུང་ཟོར་ཡང་བའི་ཆེད་དུ་ཡོངས་སུ་བཤད་པ་ནི། རྟགས་གསུམ་ཞེས་པ་ལ་སོགས་པ་སྟེ། གསུམ་རྣམས་དང་རྟགས་རྣམས་ནི་རྟགས་གསུམ་ཅན་ཞེས་ཀུན་སྡུད་པ་སྟེ་རྟགས་གསུམ་
མོ། །དེའི་ཡུལ་ལ་གསུམ་རྣམས་ལ་ཞེས་པའི་ཚིག་རིག་པར་བྱའོ། །དཔེར་ན་ཏ་ཊཾ་ཏྲིཥུ་ཞེས་བྱ་སྟེ། ཏ་ཊཾ་ནི་འགྲམ་ལ། ཏྲྀཥུ་ནི་གསུམ་མོ། །དེ་ལ་གཉིས་ལ་ནི་འཁྲིག་ཅེས་པ་ཕོ་མོ་དག་གི་ཚིག་སྟེ། དཔེར་ན། ཨ་ཤ་ནི་རྡྭ་ཡོཿཞེས་པ་ལྟ་བུ་སྟེ། ཨ་ཤ་ནིཿཞེས་པ་གནམ་ལྕགས་
དང་། དྭ་ཡོཿཞེས་པ་གཉིས་སོ། །གལ་ཏེ་ཡང་གཉིས་དང་གསུམ་གྱི་སྒྲ་དག་གྲངས་ཀྱི་སྤྱི་བརྗོད་པ་དེ་ལྟ་ན་ཡང་འདིར་ཇི་སྐད་བཤད་པའི་གྲངས་ཀྱི་ཁྱད་པར་ཉིད་ལ་འཇུག་གོ། །གཉིས་ཀྱིས་དམན་པའི་སྲ་ས་བེ། སྦྲང་རྩི་ཅན་ཐམས་ཅད་གཉིས་སུ་མེད་ཅེས་པ་ལ་སོགས་པར་ཡང་ཐུན་མོང་
དུ་བལྟས་ཤིང་། རྗེས་སུ་དཔག་པ་ལས་འཁྲིག་པ་རྟོགས་པར་བྱེད་དོ། །མགྲིན་པ་ནས་མ་བརྗོད་ཀྱང་གྲངས་ཀྱི་ཁྱད་པར་ལ་གནམ་ལྕགས་གཉིས་ཤེས་པ་ལ་སོགས་པའི་གྲངས་ཀྱི་ཁྱད་པར་ཉིད་གཉིས་ཀྱི་སྒྲར་བལྟའོ་ཞེས་པ་འདིར་ཡང་དེ་དང་འདྲ་བ་རྗེས་སུ་དཔག་པར་བྱའོ། །ཨརྡྷ་
རཱ་ཏྲ་དང་ནི་ཤི་ཐི་དག་གཉིས་དག་གོ་ཞེས་པ་ལ་སོགས་པ་ནི་གྲངས་ཀྱི་ཁྱད་པར་ཐོས་པར་བྱེད་པ་ཉིད་ཡོད་དོ་ཞེས་པ་ཧ་ཅང་ཐལ་བ་མེད་དོ། །རྟགས་བཀག་པ་ནི་རྟགས་ཀྱི་ཁྱད་པར་གང་ཡིན་པ་སྟེ། དེ་ནི་མིང་གི་ལྷག་མའི་དོན་དང་ལྷག་མའི་རྟགས་ཡོངས་སུ་ཤེས་པར་བྱའོ། །ལྷག་
མ་བཀག་པའི་རྟགས་ཀྱི་དོན་མངོན་པར་བརྗོད་པས་ན་ལྷག་མའི་དོན་ཏེ། དཔེར་ན། དྭི་པོ྅སྟྲི་ཡཾ། འདིར་མོ་བཀག་པས་ཕོ་དང་མ་ནིང་དུ་ཤེས་པར་བྱ་ཞིང་དེ་བཞིན་དུ་ཕོའི་རྟགས་ལ་སོགས་པ་བཀག་པ་ལས་ཡང་ངོ་། འདིར་ཡང་རྟགས་གཅིག་འགོག་པའི་ཟོལ་གྱིས་རྟགས་གཉིས་སྒྲུབ་པ་ནི་གཞུང་ཟོར་ཡང་བའི་ཆེད་དོ། །ད་ནི་གཞུང་ཉུང་དུས་རྟོགས་པའི་ཕྱིར་བཤད་པ། ཏུ་མཐའ་དང་། ཨ་ཐ་དང་པོ་སྔོན་ཆ་
མིན། ཞེས་པ་སྟེ། །དྭེ་པཿནི་གླིང་སྟེ་འདི་མོ་ཡིན་ཞེས་པ་ཨ་སྟྲི་ཡཾའོ། །ཏུ་མཐའ་ཅན་དང་། ཨ་ཐ་དང་པོ་ཅན་ནི་མིང་དང་། རྟགས་ལ་སོགས་པའི་ཚིག་སྔ་མ་དང་ལྷན་ཅིག་འབྲེལ་ཡང་སྔོན་མའི་
[249b]ཆ་མ་ཡིན་པའོ། །དེ་ལ་མིང་གི་ཚིག་ནི་དཔེར་ན། ཤ་བྷཱ་ཀརྙི་དྷུ་ཏིཤྩ་བི་ར་བ་ཤྱ་ཡསྟུ་ནཱི་ཧཱ་ར། པྲ་ལེ་ཡཾ་མ་ཧི་ཀཱ་ཙཱ་ཐ་ཧི་མཱ་ནཱི་ཧི་མ་ཡཾ་ཧ་ཏི། འདིར་ཤྩ་བི་ཡན་ཆོད་ནི་མཛེས་པའི་རྣམ་གྲངས་སོ། །ཨ་བ་ཤྱ་ཡསྟུ་ཞེས་པའི་ཏུའི་མཐའ་མར་བཅད་ནས་ཁ་བའི་རྣམ་གྲངས་ཏེ་མ་ཧཱི་ཀཱ་ཙ།
དོན་གཞན་ཕྱི་མ་ཅིག་སྟོན་པའོ་ཞེས་སོ། །ཡན་ཆོད་དོ། །ཨ་ཐ་དོན་གཞིན་སྟོན་པས་ཧི་མཱ་ནཱི་ཧི་མ་སཾ་ཧ་ཏིཿཞེས་པ་ནི་ཁ་བའི་ཕུང་པོའོ། །རྟགས་ལ་སོགས་པའི་འདི་རྣམས་སྔ་འགྱུར་ལ་སྡང་རྒྱ་དཔེ་ལ་མེད། ཚིག་ནི་དཔེར་ན། ཨནྟརྡྷཱ་བྱ་བ་དྷཱ་སུཾ་སི་ཏྭནྟདྷིཿ བྷཱརྱ་ཛཱ་ཡཱ་ཐ་སུཾ་བྷུནྣི་དཱ་རཱ། ཞེས་པ་ལྟ་བུའོ། །བུ་
མོ་དང་བྲན་བཟའ་དག་ཅེས་པ་འདིར་ཏུའི་སྒྲ་ནི་དབྱུག་པ་དང་འཁུར་བའི་རིགས་པས་བྱ་བའི་ཚིག་འདྲེན་ཏེ། དེ་དང་འབྲེལ་བའི་མིང་གི་ཚིག་ཉིད་ཀྱང་འདྲེན་པར་བྱེད་དོ། །དེ་བཞིན་དུ་གྷ་སྲོ་དི་ནཱ་ཧ་དཱི་བ་རུ་ཏྤཱ་བེེ་དི་བ་ས་བཱ་ས་ར་དག་གོ་ཞེས་པ་འདིར་རྟགས་ཀྱི་ཚིག་འདྲེན་པར་བྱེད་དོ། །དོན་གྱི་ཚིག་
ཀྱང་དཔེར་ན། ཤཱ་སེ་ཏྭ་བི་ཥངྒཿཀོཥཱ་ཏ་ཀྱ་ཐ་ཀཊྨ་ལཿཞེས་པ་ལྟ་བུའོ། །ཨ་ཐའི་སྒྲ་ནི་དེ་མ་ཐག་པའི་དོན་ཏེ་རང་གི་རྣམ་གྲངས་ཀྱི་མཚན་ཉིད་ཀྱི་ཕྱིར་ཨ་ཐའི་སྒྲ་དང་པོ་ཅན་ཡང་སྔ་མའི་ཆ་མ་ཡིན་ནོ། །ཨ་ནུ་ཀྲོ་ཤོ་སྱ་ཎྭཱ་ཧ་སཿ པོ་ཏཱ་བཱ་ན་མ་ཐོ་ཛྷ་ཥཿ པུཾ་སྱེ་བཱནྡྷུ་པྲ་ཧཱི་ཁྲོན་པ་ནས་འབྱུང་
བ་ནི་སྐྱེས་བུའོ་ཞེས་པ་འདིར་ཏུའི་སྒྲ་འབྱུང་བ་སྐྱེས་བུ་ལ་འཇུག་པ་མི་འགོག་གོ། །གཞན་ལ་ལྟོས་པ་ནི་སྔ་མར་འགྱུར་རོ། །དེ་ལ་རྟགས་གཞན་ཡང་ཞེས་པ་དེ་སོ་སོར་སྦྱོར་བའི་ཕྱིར་རྟགས་སྔ་མ་ཉིད་ཀྱང་རྣམ་པར་ཤེས་པར་བྱེད་དོ། །དེ་ལ་གཟུགས་ཀྱི་དབྱེ་བ་འབྱུང་བ་ནི་མི་འཇུག་ཅེས་པ་དགག་པའི་
ཆོ་གའི་ངེས་པའི་དོན་ནོ། །དེ་འབྱུང་བ་ཉིད་སྔ་མའི་ཆ་མ་ཡིན་པ་ནི་ཁྲོན་པའི་ཆུ་ལ་ཞེས་པ་ལྟ་བུ་ཁྲོན་པ་སྐྱེས་བུའི་རྟགས་སུ་བྱས་པ་ན་འདི་དང་ལྷན་ཅིག་འབྲེལ་བའི་སྐྱེས་བུ་མ་ཡིན་པ་རྣམས་ཀྱང་འདིས་ངེས་པ་ནི་འབྲས་བུའོ། །རི་བོའི་ཁམས་ནི་ལྡོང་རོས་སོགས། །བཙག་ཅན་དང་ནི་ཁྱད་པར་
ཅན། །ཞེས་པ་འདིར་ནི་དགག་པའི་ཁྱད་པར་གྱི་ཆོགས་གནོད་དོ། །རིགས་པ་གཞན་ཡང་རིའི་སྡེ་ཚན་དུ་བཤད་པར་བྱའོ། །བསྟན་བཅོས་ཀྱི་རྣམ་པར་གཞག་པའི་དོན་ཡོངས་སུ་བཤད་པ་མདོར་བསྟན་ནས་ད་ནི་མཐོ་རིས་ཞེས་པ་ལ་སོགས་པས་བསྟན་བཅོས་བརྩམ་པར་མཛད་དེ། འདིར་བསྟན་
[250a]བཅོས་ཀྱི་བརྗོད་པར་བྱ་བ་ནི་ས་གསུམ་མོ། །དེ་ལ་དང་པོར་ཐམས་ཅད་ཀྱི་གཙོ་བོ་ཉིད་ཀྱི་ཕྱིར་མཐོ་རིས་མངོན་པར་བརྗོད་དེ། དེ་ནས་དེ་ལ་བརྟེན་པའི་ལྷ་སྤྱི་རྣམས་དང་། །དེའི་ཁྱད་པར་གཙོ་བོ་ཉིད་དུ་མངོན་པར་བརྗོད་པ་བསྟན་པས་ན་སངས་རྒྱས་དང་ཚངས་པ་དང་ཁྱབ་འཇུག་
དང་དྲག་པོ་རྣམས་མངོན་པར་བརྗོད་པར་བྱའོ། །དེ་ཡང་དང་པོ་ཕྱོགས་ཀྱི་ཞེས་པ་དེའི་གོ་རིམས་ངེས་པ་ས་ཕྱོགས་ཀྱི་རྗེས་སུ་ཤར་དང་མེ་ལ་སོགས་པ་ལུས་ངན་གྱི་མཐར་ཐུག་པའི་ཕྱོགས་ཀྱི་བདག་པོ་རྣམས་དང་། ཕྱོགས་ཀྱི་གོ་རིམས་དང་ངེས་པར་སྟེང་གི་ཕྱོགས་ནམ་མཁའ་དང་དེའི་བདག་པོ་རྒྱུ་སྐར་གྱི་
བདག་པོ་ཟླ་བ་དང་། དེའི་གོ་རིམས་ངེས་པས་རྒྱུ་སྐར་རྣམས་དང་། གཟའ་ཆེན་པོ་རྣམས་ཀྱི་བདག་པོ་ཉི་མ་དང་། དེ་ནས་ཡང་དེའི་ཞར་ལས་བྱུང་བ་སྔ་དྲོ་ལ་སོགས་པ་དང་། དུས་ཀྱི་གོ་རིམས་ཀྱིས་འཇིག་པ་དང་འཆགས་པའི་བསྐལ་པ་དག་ཀྱང་མངོན་པར་བརྗོད་དོ། །དེ་ལ་རིགས་པ་ཅན་ལ་སོགས་
པའི་འདོད་པས་ཆོས་ལ་སོགས་པའི་བྱེད་པ་པོ་མ་མཐོང་བའི་བདག་ལྟ་བུ་འགྲོ་བ་ཐམས་ཅད་ཀྱི་བྱེད་པ་ནི་ཐམས་ཅད་མཁྱེན་པ་དབང་ཕྱུག་གོ། །གྲངས་ཅན་གྱི་འདོད་པས་སྐྱེས་བུ་ལོངས་སྤྱོད་པར་བྱེད་པའི་ས་གསུམ་པོ་འདི་རང་བཞིན་གྱི་གཙོ་བོས་བསྐྱེད་ཅིང་མཐར་འཇིག་པའི་ཆོས་ལ་སོགས་
པའི་བྱེད་པ་པོའི་ཚོགས་སུ་མངོན་པར་འདོད་དོ། །དེ་ནས་ལུས་དང་བློ་དང་ཡུལ་དང་དབང་པོའི་མཚན་ཉིད་དང་། དེའི་རྗེས་སུ་ཡུལ་ལྔ་པོ་རྣམས་ལ་སྤྱོད་པར་བྱེད་པ་དང་། སྒྲའི་གོ་རིམས་ངེས་པར་གླུ་དང་རིམ་པ་དེའི་ཞར་ལ་སིལ་སྙན་དང་གར་ལ་སོགས་པ་རྣམས་ཀྱང་དང་པོའི་སྡེ་ཚན་ལ་ཡོངས་སུ་རྫོགས་པ་ཞར་
ལ་ཐོབ་པར་འགྱུར་རོ། །ཕྱོགས་ཀྱི་གོ་རིམས་ལས་བྱུང་བ་འོག་གི་ཕྱོགས་ས་འོག་དང་དེའི་བདག་པོ་ཀླུའི་རྒྱལ་པོ་རྣམས་ཀྱང་དང་པོའི་སྐབས་ཉིད་དུ་མངོན་པར་བརྗོད་དེ། སའི་སྐབས་སུ་སྔོན་ལ་ས་འོག་བརྗོད་དོ། །སླར་ཡང་བྷཱ་གུ་རི་བཞིན་དུ་མཐོ་རིས་ལ་སོགས་པའི་གནས་གསུམ་གྱི་རིམ་
པས་སྐབས་གསུམ་དུ་བྱས་པ་མ་ཡིན་ཞེས་པའོ། །སྐབས་གཉིས་པར་སའི་གོ་རིམས་ཀྱིས་གྲོང་ཁྱེར་དང་། གྲོང་གི་གོ་རིམས་ངེས་པར་གྲོང་རྡལ་དང་། རྔོན་པའི་གནས་ཀྱང་གྲོང་གི་བྱེ་བྲག་ཏེ། དེ་ཡང་རི་དང་ནགས་ཚལ་ལ་བརྟེན་པའོ། །དེའི་རྗེས་སུ་རི་དང་ནགས་ལ་བརྟེན་པའི་
[250b]སེང་གེ་ལ་སོགས་པ་གཞན་མཐའ་ཡས་པ་དག་ཀྱང་དེའི་ཞར་ལ་ཐོབ་པོ། །མི་སྤྱི་རྣམས་དང་དེའི་ཁྱད་པར་བྲམ་ཟེ་དང་རྒྱལ་རིགས་དང་རྗེའུ་རིགས་དང་དམངས་རིགས་རྣམས་ཀྱང་སྐབས་གསུམ་པར་སྔར་གསུངས་པའི་སྐབས་གཉིས་ལ་བརྟེན་ནས་དེ་ལྟར་བརྗོད་དོ། །དེ་བཞིན་དུ་དགེ་བ་ལ་
སོགས་པ་དང་འཆི་བ་མེད་པའི་ཁྱད་པར་འཚེ་བ་མེད་པ་དང་འབྲེལ་པ་དང་། ལས་ལ་སོགས་པའི་བྱ་བྱེད་རྣམས་དང་། ནམ་མཁའ་ལ་སོགས་པ་དོན་དུ་མ་ཅན་གྱི་ཚིག་རྣམས་དང་། ཨཱང་ལ་སོགས་པ་མི་ཟད་པའི་སྡེ་རྣམས་དང་། རྟགས་བསྡུས་པའི་རྟགས་རྟོགས་པར་བྱེད་པ་རྣམས་ཏེ། འདི་
ནི་བསྟན་བཅོས་ཀྱི་བསྡུས་པའི་དོན་ཏོ། །ཡན་ལག་གི་དོན་རྣམས་ཀྱང་རིམ་པས་བརྗོད་པར་བྱ་སྟེ། མཐོ་རིས་ལ་སོགས་པ་ནས་གཞི་གསུམ་པའི་མཐར་ཐུག་པ་ནི་མཐོ་རིས་ཀྱི་མིང་ངོ་། །དེ་ལ་སྭཿཡ་སྒྲ་ནི་སྭརྒྒའི་སྒྲ་དང་ལྷན་ཅིག་སྤྱོད་པའི་ཕྱིར་ཕོ་ཉིད་དུ་ཐོབ་པོ། །མི་ཟད་པའི་ཚིག་
གི་རྟགས་དང་གྲངས་སུ་བྱས་པ་རྣམས་ལ་ཟད་པ་མེད་པས་གཟུགས་སྣ་ཚོགས་པར་འགྱུར་ཞིང་དོན་དང་རྗེས་སུ་མཐུན་པའི་དབང་ལས་མི་གསལ་བའི་རྟགས་ཉིད་དུ་འགྱུར་རོ། །གང་ལ་རྟགས་ཀྱི་བྱ་བ་ཅི་ཡང་ཡོད་པ་མ་ཡིན་པ་དེ་མི་གསལ་བའི་རྟགས་རྣམས་ཏེ་མཐའ་ཡས་སོ། །དེ་ཡང་སྒེག་
པ་གསལ་བ་ལས་བཤད་པ། ཨི་འདི་ཡམ་དང་འདི་ཨ་འདི་ཡམ་དང་འདི་ཨི་འདི་དམ་ཞེས་པ་རྣམས་དོན་གསལ་བར་གྱུར་པའི་སྒྲའི་འདུ་བྱེད་ཀྱི་རྒྱུ་སྒྲའི་ཆོས་ཀྱི་རྟགས་བུད་མེད་དང་སྐྱེས་པ་དང་མ་ནིང་རྣམས་སོ། །དེ་རྣམས་ལ་དཱི་ལ་སོགས་པའི་འདུ་བྱེད་ཀྱི་རྒྱུ་ཨི་ཡམ་ཞེས་པས་དོན་གསལ་བར་སྟོན་པར་བྱེད་པ་ནི་བུད་
མེད་དོ། །དེ་ནས་ཤས་ཀྱི་ན་ནི་སྐྱེས་པ་ལའོ་ཞེས་པ་ལ་སོགས་པའི་སྒྲའི་འདུ་བྱེད་ཀྱི་རྒྱུ་ཨ་ཡམ་ཞེས་པས་དོན་གསལ་བར་སྟོན་པར་བྱེད་པ་ནི་སྐྱེས་པའོ། །ཨི་ཀའི་ཨ་ཙ་ལ་སུ་པ་ལའོ་ཞེས་པ་ལ་སོགས་པའི་སྒྲའི་འདུ་བྱེད་ཀྱི་རྒྱུ་ཨི་དམ་ཞེས་པས་དོན་གསལ་བར་སྟོན་པར་བྱེད་པ་ནི་མ་ནིང་ངོ་། །དེ་
ལ་འདི་རྣམས་ནི་མ་ནིང་གི་རྟགས་ཏེ། ཤུདྡྷཾ། དག་པ་མི་ཤྲཾ། འདྲེས་པ་སཾ་ཀཱིརྞྞཾ། ཀུན་ཏུ་བཀྲམ་པ་ཨུ་པ་སརྫ་ནཾ། ཉེ་བར་བསྒྲུབ་པ་ཨཱ་བིཥྚཾ། ཀུན་ཏུ་ཞུགས་པ། ཨ་བྱཀྟཾ། མི་གསལ་བ་རྣམས་སོ། །དེ་རྣམས་ལ་གཅིག་གི་འདུ་བྱེད་པའི་རྒྱུ་ནི་ཤུདྡྷཾ་སྟེ། ཁ་ཊྭཱཾ། བྲྀཀྵཿཀུཎྜཾ། མོ་དང་ཕོ་དང་མ་ནིང་གི་རྟགས་སོ། །
[251a]གཉིས་ཀྱི་འདུ་བྱེད་ཉེ་བར་སྨོས་པ་ནི་མི་ཤྲཾ་སྟེ། མ་རཱི་ཙིཿ ཨཱུ་རྨིཿ ཨུརྩིཿ ཚརྡིཿ ཀ་ཥཱ་ཡཾ། ཀ་པཱཊཾ། གསུམ་གྱི་འདུ་བྱེད་ཉེ་བར་སྨོས་པ་ནི་སཾ་ཀིརྞྞཾ་སྟེ། ཏ་ཊཱི། ཏ་ཊཿ ཏ་ཊཾ། ཤྲི་ཁ་ལཱ། ཤྲྀཾ་ཁ་ལཾ། ཁྱད་པར་གྱི་སྒྲའི་འདུ་བྱེད་སྨོས་པ་ནི། ཁྱད་པར་གྱི་གཟུགས་
ཅན་ཨུ་པ་སརྫ་ནཾ་སྟེ། ཤུཀླ། ཤུཀླཿ། ཤུཀླཾ། པ་ཊྭཱི། པ་ཊུཿ པ་ཊུ། འོད་ཟེར་དབའ་རླབས་འོད་ཟེར་སྐྱུགས་པ་སྙིགས་མ་ཁྱད་པར་ཉིད་ཀྱང་ངེས་པར་འདུ་བྱེད་པར་འོས་པ་ནི་ཨཱ་བིཥྚཾ་སྟེ། འདྲལ་རང་བཞིན་གྱི་ཡུལ་ལ་ལྕགས་སྒྲོག་གཙོ་བོའོ། །བྷཪྻཱཿདཱ་རཱཿཀ་ལ་ཏྲཾ། རྟགས་ཀྱི་རྒྱུ་མཚན་གྱི་སྒྲ་འདུ་བྱེད་
པར་འོས་པ་ནི། ཨ་བྱཀྟོ་སྟེ། བཉྩ། ཥ་ཊ། །ཀ་ཏི། ཨུཙྩཻཿཝ་ཡཾ་ཞེས་པ་རྣམས་སོ། །གལ་ཏེ་དེ་ལྟར་བརྗོད་པ་དེའི་ཁྱད་པར་ནི་མ་ནིང་ཉིད་དེ། ར་མྱཾ་སྭཿབི་མ་ལ་ནཀྟཾ། ཞེས་འཇིག་རྟེན་ལ་བརྟེན་པའི་རྟགས་ཀྱི་ཕྱིར་རོ། །འོན་ཀྱང་མི་ཆུང་མ་ཟད་པའི་སྡེ་དང་དོན་སྣ་ཚོགས་པར་ཡང་སྭའི་སྒྲ་
བཀླགས་པས་ན་བདེ་འགྲོ་དང་འཇིག་རྟེན་གཞན་ལ་ཡང་མཐོབ་ཁྱེད་རྣམས་དེད་རྣམས་མཐོ་རིས་ཀྱི་སྒྲ་ཡོད་དོ། །དེ་སླར་ཡང་འདིར་བསྟན་པ་ཅི་ཞེ་ན། སྐྱོན་མེད་ཀྱི་རྣམ་གྲངས་ཀྱི་ཕྱིར་ཞེས་པ་འགའ་ཞིག་གོ། །དེ་ལ་མཚན་མོའི་རྣམ་གྲངས་བརྗོད་པ་ནཀྟཾ་གྱི་སྒྲ་ཡང་སྟེ་འདིར་བརྗོད་པ། སྭའི་སྒྲ་འདི་ནི་
པྲ་ཙུ་ར་རབ་ཏུ་སྦྱོར་བའོ། །འདི་ལྟ་སྟེ། མཱ་གྷཱ། ཨཱ་དྲྀ་ཤྱ་ཏཱ་དཪྴ་ཏ་ལཱ་མ་ལེ་ཚ་ཡེ་བཱ་བཱི་སྭཿཆུ་གཏེར་ཆུ་རྣམས་ལའོ། །ཀ་ཕི་ནཱ་མངོན་པར་འབྱུང་བར་མཐོ་རིས་ནི་མཛེས་པ་སྟེ། བཀྲ་ཤིས་པ་མང་པོའི་རིན་པོ་ཆེའི་མེ་ལོང་ལྟ་བུ་ཉིད་དུ་འཐོབ་ཅིང་ཀུན་ཏུ་བརྟགས་ཤིང་བརྟགས་པའོ་ཞེས་སོ། །
དེ་ནི་རྣམ་གྲངས་ཀྱིས་ཀྱང་ཉེ་བར་བསྟན་ཏེ། དེ་བཞིན་དུ་ཕལ་ཆེར་རབ་ཏུ་སྦྱོར་བའི་རྣམ་གྲངས་རྣམས་ཀྱིས་ཀྱང་དོན་སྣ་ཚོགས་པའི་སྡེ་ཚན་དུ་འཆད་དོ། །བཤད་པ་དང་བརྗོད་པ་དག་ཀྱང་དྲན་པ་གསལ་བར་བྱ་བའི་དོན་དང་ཡང་ན་མི་ཟད་པའི་ཚིག་གང་ཡིན་པ་ཉེ་བར་བླང་བའི་དོན་དུ་མཐོ་རིས་ཀྱི་
སྒྲ་འདིར་ཡང་ཉེ་བར་བསྟན་ཏོ། །དེ་དང་པོར་ཉེ་བར་བླངས་པ་ནི་བཀྲ་ཤིས་པའི་དོན་དུའོ། །སྭྲྀ་སྒྲ་ལའོ། །ཀྭི་པ་བཙི་ཞེས་པ་ལ་སོགས་པས་བཙིའོ། །རྀ་ཛ་འགྲོ་བ་ལའོ། །དོན་དུ་མ་ཉིད་ཀྱི་ཕྱིར་གནས་པ་ལ་ཡང་ངོ་། །དེ་སྐད་དུ་རྀ་ཛ་འགྲོ་བ་དང་གནས་པ་དང་ཉེ་བར་སྒྲུབ་པ་རྣམས་ལའོ་ཞེས་སོ། །
[251b]འདིར་གནས་པར་བྱེད་པ་སྟེ། ཨརྒྒ་ནི་གནས་སོ། །བྱེད་པ་པོ་ལའང་གྷ་ཉའོ། །ལེགས་པར་གནས་པས་ན་སྭརྒྒའོ། །ཡང་ན་བསོད་ནམས་ཕུལ་དུ་བྱུང་བས་བསྒྲུབས་པས་ན་སྭརྒའོ། ཤཾ་བདེ་བའོ། །དེ་ལས་བཟློག་པ་ཨ་ཀཾའོ། །དེ་འདི་ལ་མེད་པས་ནཱ་ཀཿསྟེ། དོན་གཞན་དུ་མ་ལའོ་ཞེས་
པ་འདིར། སུ་པ་ལ་ཞེས་པ་འདི་རྗེས་སུ་འཇུག་པས་ཚིག་གཉིས་ཀྱི་བསྡུ་བའོ། །ན་ཁ་ལ་སོགས་པ་རྣམས་སོ་གནས་བཟང་ཞེས་པས་ན་དབྱི་བ་མེད་དོ། །གསུམ་རྩེ་ན་ཞེས་པ་ནི་བོད་འགྲོ་གསུམ་རྩེ་བར་བྱེད་པས་ཏེ། དི་བའི་སྒྲ་ལ་ཨི་ཀ་མཐའ་ཉེ་ལས་བདེ་ལྡན་ནས་སྐྱོ་མད་ཀའི་རྐྱེན་མཐར་བྱིན་ཏེ།
དོན་གཞན་གྱི་བསྡུ་བའོ། །ཡང་ན་ཀཱ་ཀ་གུ་ཧ་ལ་སོགས་པ་བཞིན་མང་པོ་ལ་པྲ་ལ་སོགས་པ་མེད་པ་ལས་ཀའོ། །ལྷའི་གཙོ་བོ་ཚངས་པ་དང་དབང་ཕྱུག་དང་ཁྱབ་འཇུག་གསུམ་རྩེ་བའི་གནས་སོ། །སྐབས་གསུམ་གནས་དང་ལྷའི་འཇིག་རྟེན་ནི་དྲུག་པའི་བསྡུ་བའོ། །གནས་ནི་གཞིའོ། །
འཇིག་རྟེན་ནི་གནས་སོ། །རོལ་པ་ཞེས་པ་ནི། མང་པོ་ལ་ག་མི་ལེས་ཌོ་པའོ། །གོ་རཽ་ལས་རང་གི་དོན་ལ་ཞེས་པས་གོའི་སྒྲས་ཉེ་བར་མཚོན་པའི་ཕྱིར་དྻཾ་ལས་ཀྱང་ཨཽ་ཉིད་དོ། །དློཿ དྻཱབཽ་དེར་རྩེ་བར་བྱེད་པས་ན་རོལ་པའོ། །འདི་ནི་ཨུཎ་ལ་སོགས་པས་དི་བི་ཏེ་ཞེས་པས་ཡིན་ལ། པུརྞ་ཙནྡྲ་
ནི་འདིར་དི་ཝའི་ཨུཏ་ཅེས་བཞེད་དོ་ཞེས་ཨུཎ་སོགས་ཀྱི་ཌིཔ་ལ་རྐྱེན་གྱིས་དི་ཝའི་སྒྲ་གཅིག་ཐོས་པ་རིང་ནས་བོད་པ་ལའོ་ཞེས་པ་འདིར་མདོ་ཡིས་བསྒྲུབས་སོ། །སྒྲའི་ཆོས་ཉིད་ཀྱི་ཕྱིར་རྟགས་གཉིས་ཞེས་པ་དེའི་ཁྱད་པར་གྱིས་བུད་མེད་ཉིད་དོ། །དེ་ལྟར་ཡང་ཤས་ཀྱི་ན་ནི་སྐྱེས་པ་ལའོ་
ཞེས་པ་འདིར་རདྣམ་ཏིའི་འོ། །མ་ནིང་ཥཎྜ་ཀཱན། །པཎྜ་ཀཱན། དོན་ལ་སྐྱེས་པའི་དངོས་པོ་མེད་པ་ལ་ཡང་རང་བཞིན་གྱི་སྐྱེས་པའི་རྟགས་མངོན་པར་བརྗོད་པ་ནི་སྒྲའི་ཆོས་ལས་རྟགས་སུ་གྱུར་པའོ། །དཔེར་ན། དང་པོར་རང་ལས་བུ་གཉིས་སྐྱེས་གྱུར་ཏེ། །ན་ར་དང་ནི་སྲེད་མེད་བུ་དག་གོ །
ཙནྡྲ་པ་ལྦ་འགྲལ་བཤད་སྟོང་ཕྲག་བཅུ་གཉིས་པར་ཛར་བའི་སློབ་དཔོན་མ་ནིང་། །ཞེས་པ་ལ་སོགས་པའི་བཤད་པའི་དོན་གཉིས་ཀྱི་སྒྲ་སྦྱར་བ་ལྟ་བུའོ། །གཞི་གསུམ་ཞེས་པ་ལ་གཞི་ནི་གནས་ཏེ། གཞིའི་སྒྲ་ལ་པིཥྚ་ཡ་ཞེས་པ་ཡང་སྐྱེས་པ་དང་མ་ནིང་གི་རྟགས་ཉིད་ཀྱི་ཕྱིར་དྲུག་པའི་བསྡུ་བ་དང་། ཚིག་ཕྱི་མའི་
[252a]དོན་གཙོ་བོ་ཉིད་ཡིན་པའི་ཕྱིར་རྟགས་ཀྱི་གཙོ་བོའི་གཟུགས་ཀྱི་དབྱེ་བས་མ་ནིང་ཉིད་དང་དམིགས་བསལ་ལ་སྐྱེས་པ་དང་། མ་ནིང་ཉིད་དུ་ཡང་ཐོབ་པས་སླར་ཡང་མ་ནིང་ཉིད་དུ་བསྒྲུབ་པའོ། །འདི་ཉིད་མ་ནིང་གི་ཚིག་ཏུ་ཤེས་པར་བྱེད་པ་ཡང་། ལོ་ཀཿཔིཥྚ་ཡཾ། བྷུ་བ་ནཾ།
ཞེས་གཟུགས་ཀྱི་དབྱེ་བ་བཤད་པས་རྟགས་གཞན་གྱི་ཡང་རྟགས་ཀྱི་གཞིའི་སྒྲ་གསལ་བར་བྱེད་ཅེས་སོ། །གཞི་ནི་འཇིག་རྟེན་ཏེ་མེའི་འགྲོ་བའི་གནས་སོ་ཞེས་རིན་ཆེན་མཛོད་དུའོ། །འཆི་མེད་ཕྲེང་བར་ཡང་གནས་དང་གཞི་ནི་སྐྱེས་བུའི་རྟགས་སོ་ཞེས་པ་སྟེ་འདི་ནི་རྟགས་གཞི་གནས་
སམས་བསྡུས་པའི་སྡེ་ཚན་གྱི་མཐར་ཐུག་པ་མ་ལུས་པར་ཤེས་པར་བྱ་ཞིང་ཁྱད་པར་རབ་ཏུ་སྦྱར་ཏེ་འཆད་པར་བྱེད་དོ། །འཆི་མེད་ཅེས་པ་ནས་ལྷའི་མཐར་ཐུག་པ་ཚིགས་སུ་བཅད་པ་གསུམ་གྱིས་ལྷ་སྤྱི་རྣམས་ཏེ། རིགས་ཀྱི་སྒྲ་ཡིས་རིགས་དང་ལྡན་པ་གསལ་བར་མངོན་པར་བརྗོད་པས་ན་གསལ་བ་རྣམས་
ནི་མང་པོ་ཉིད་ཀྱི་ཕྱིར་མང་པོའི་ཚིག་གིས་ངེས་པར་བསྟན་ཏོ། །འཆི་བར་བྱེད་པས་ན་འཆི་བའོ། །ན་ཉ་ལས་ཛ་ར་མ་ར་མི་ཏྲ་མྲྀ་ཏ་ལ་ཞེས་སྭར་དང་པཱུ་ཏྲའི་ཚིག་ཕྲད་ལས་མྲྀང་ལས་ཨས་ཀྱི་རྐྱེན་ནོ། །འདི་ལ་འཆི་བ་མེད་པས་འཆི་མེད་རྣམས་སོ། །རྟག་ཏུ་ལོ་ཉི་ཤུ་རྩ་ལྔ་ལོན་པ་ལྟ་བུར་གནས་པའི་ཕྱིར་
འདི་ལ་རྒ་བ་མི་སྣང་བས་ན་རྒས་མེད་དེ་དོན་གཞན་གྱི་བསྡུ་བའོ། །རྩེ་བར་བྱེད་པས་ན་བྱེད་པ་པོ་ལ་སོགས་པས་ཨ་ཙ་རྐྱེན་ནོ། །འདི་ལ་སྐྱེ་བ་དང་གནས་པ་དང་འཇིགས་པའི་བདག་ཉིད་ཡོད་པས་སྐབས་གསུམ་མོ། །མི་རྣམས་ཀྱི་བཞིན་དུ་ན་བ་དང་རྒ་བས་ཡོངས་སུ་འགྱུར་ཞིང་ཟད་པ་ནི་མི་ལྡན་ཏེ་
ལོ་ཉི་ཤུ་རྩ་ལྔ་ལོན་པ་ལྟ་བུས་སྐྱེ་ཞིང་གནས་པ་དང་འཆི་བར་ཡང་བྱེད་པས་སོ། །རྣམས་སད་ནི་གཉིད་མེད་དེ་རྟག་ཏུ་བླ་ཐབས་སད་པའོ། །ཛྙཱ་ཀྲཱྀ་པྲཱྀ་ཨི་ཀ་ཉེ་ལས་ཀའོ། །བཅུད་ལྡན་ཞེས་པ་ལྷ་དང་ལྷ་མ་ཡིན་རྣམས་ཀྱིས་རྒྱ་མཚོ་བསྲུབས་ཏེ། །ལྷ་མོ་དཔལ་མོ་བྱུང་བ་ཁྱབ་འཇུག་གིས་ཁྱེར། ཟླ་བ་
ཕྱེད་པ་བྱུང་བ་དབང་ཕྱུག་གིས་སྤྱི་བོའི་རྒྱན་དུ་བྱས། དུག་བུམ་པ་གང་བྱུང་བ་དབང་ཕྱུག་གིས་མགྲིན་པར་བཞག་པས་མགྲིན་པ་སྔོན་པོར་སོང་། ཆང་བུམ་པ་གང་བྱུང་བ་དེ་ལྷ་རྣམས་ཀྱིས་ཁྱེར་བས་སུ་ར་སུ་ར་ཞེས་གྲགས་ཏེ་ཆང་ངམ་རྒྱ་མཚོའི་བཅུད་དམ་བདུད་རྩིར་ཡང་རུང་ངོ་། །རྒྱ་མཚོ་བསྲུབས་པ་
[252b]ལས་བྱུང་བའི་ཆང་འདི་ལ་ཡོད་པས་བཅུད་ལྡན་ཏེ་ཨཪྴ་སོགས་ལས་ཨཙའོ། །དེ་ཡང་ཆང་ཡོངས་སུ་གཟུང་བས་ལྷ་རྣམས་ལ་བཅུད་ལྡན་ཞེས་མངོན་པར་གྲགས་སོ་ཞེས་བཤད་དོ། །ལྷའི་སོར་མོ་ལ་སོགས་པའི་ཚིགས་རྣམས་མཛེས་པས་ན་ཚིགས་བཟང་ངོ་། །ཡང་ན་འདི་རྣམས་ཀྱི་ལུས་
ཤིན་ཏུ་བཟང་བས་སོ། །འདི་རྣམས་ཀྱི་ཡིད་ལ་བསམ་པ་ཙམ་གྱིས་དགོས་འདོད་ཐམས་ཅད་འགྲུབ་པས་ཡིད་བཟང་ངོ་། །སུམ་རྩེན་དབང་ནི་བདེ་འགྲོའི་དབང་པོ་སྟེ་གཙོ་བོ་རྣམས་སོ། །མཐོ་རིས་ཀྱི་སྒྲ་དྻཽ་ཞེས་པ་ནམ་མཁའ་ལ་བརྟེན་པས་ཏེ། པྲྀ་ཥོ་ད་ར་ལ་སོགས་པ་ཉིད་ཀྱི་ཕྱིར་ཨོ་
ཡིག་ནི་ཨཽ་ཉིད་དུ་བྱས་པའོ། །སྐབས་གསུམ་གྱི་ལྷག་མར་ནི་དི་ཝ་ཨཏ་མཐའ་ཅན་དུ་བཤད་དོ། །གཞན་ཡང་མཐོ་རིས་ཀྱི་འཇིག་རྟེན་ལ། ལྷའི་འཇིག་རྟེན་དང་། སྱཱ་ད་བ་རོ་ཧ་དང་། འབྲས་བུ་འབྱུང་བ་དང་། མནྡ་ར་དང་། སཻ་བི་ཀ་དང་། བརྒྱ་བྱིན་གྱི་གནས་དང་། མཁའ་དང་།
གནམ་དང་། ནམ་མཁའ་ཞེས་སོ། །ཨར་དང་ཨུཎ་དང་ཨཏ་མཐའ་རྣམས་ཀྱང་རྟགས་རྗེས་སུ་བསྟན་པར་ཀློག་སྟེ། དེ་བ་ཌིམྦ་ནི་ཀུ་ཏུམྦ་དི་བོ་ལྭ་མྲ་ཞེས་རྟ་དབྱངས་ཀྱིས་ཀྱང་སངས་རྒྱས་ཀྱི་སྤྱོད་པ་རབ་ཏུ་སྦྱོར། མི་མཛེས་པ་མེད་པ་དང་ནོ་བི་ནཱ་པུ་རཾ་མ་རུ་ཏྭཱ་ཏཱ་བྲྀཏྟ་བ་དྷི་ཡ་ཐཱ་དི་ཝཾ་ཞེས་སོ། །
བྲྀ་ཥི་ཏཀྵི་ར་ཛི་བནྡྷི་པྲ་ཏི་དི་བི་ཡུ་རྣམས་ལ་ཀ་ནི་ནའོ་ཞེས་པས་མང་པོ་ཉིད་དང་འབའ་ཞིག་པ་ལས་ཀྱང་དི་བི་ལས་ཀ་ནི་ནའོ། །དེ་ཡིས་དི་བཽ་ཀ་ས་ཞེས་པ་ནི་བྷ་གའི་འགྲེལ་པ་མཛད་པའི་འོ། །དི་བི་ལས་ཨུཏ་ལ་བྱས་པའི་སྒྲ་ཕ་རོལ་ལ་དགག་པ་མེད་པའི་ཕྱིར་ཨུ་ཡིག་ཉིད་ཡཎ་ཏུ་བསྒྱུར་
བས་དི་བཽ་ཀ་ས་ཞེས་པ་ནི་སློབ་དཔོན་བྱམས་པ་སྲུང་བའོ། །མིང་གི་ཕྲེང་བར་ཡང་སྒྲ་ཕ་རོལ་ལ་དགག་པ་མེད་པའི་ཕྱིར་ཡཎ་མཐོ་རིས་སྣང་བྱེད་རབ་ཏུ་སྦྱར་བས་མཐོ་རིས་ལ་ནམ་མཁའ་དང་གནམ་ཞེས་བཤད་པ་མཐོང་ངོ་། །ཨ་དི་ཏི་ནི་མི་སྦྱིན་ཏེ་དྲང་སྲོང་འོད་སྲུངས་ཞེས་བྱ་བའི་ཆུང་
མའོ། །དེ་ལ་ཨེ་ར་ཀིནྟ་ཞེས་པས་དཱི་ཤ་ཨིཏ་ལ་དང་ཨཱས་ཨཱུད་ཅེས་པས་བུ་རྒྱུད་ལ་ཨེདྷ་ཀའོ། །དི་བ་ས་ལས་ཨནྟི་འཇུག་པ་ལས་ཀྭི་པའོ། །སཔྟ་མི་ལས་མང་པོ་ལའོ་ཞེས་པས་འཇིག་གོ། །སུ་ཥ་མ་ལ་སོགས་པ་ཉིད་ཀྱི་ཕྱིར་ཥ་ཉིད་དོ། །འཇིག་པ་ཡང་འདོད་དོ། །འདིའི་
[253a]མགྲིན་པ་དང་ལག་པ་དང་། རྐང་པ་རྣམས་ལ་བཀྲ་ཤིས་པའི་རི་མོ་ཡོད་པས་ལེགས་བྲིས་སོ། །བསྔགས་པ་ལ་ཨཪྴ་སོགས་ལས་ཨ་ཙའོ། །མི་སྦྱིན་དགའ་ཞེས་པ་དེའི་བུ་རྣམས་སོ། །ཨ་དི་ཏིའི་བུ་ཡིན་པས་ན་ཨ་དི་ཏིའི་བུ་སྟེ། འདིར་ཨ་དི་ཏི་ལ་ཎྱའོ། །
རྀ་ཡིག་ཞེས་བྱ་བ་ལྷ་རྣམས་ཀྱི་དང་པོའི་མའི་མིང་སྟེ་དེ་ལས་བྱུང་བས་རྀ་ཡིག་བུ་ཞེས་སྐབས་གསུམ་གྱི་ལྷག་མ་ལས་འབྱུང་ངོ་། །དེའི་ཕྱིར་བྷ་བནྟི་ལའོ་ཞེས་པ་དང་ཤཾ་ཀུ་ལ་སོགས་པ་རྣམས་སོ་ཞེས་པས་ཀུ་རཏ་དང་ཏ་དབྱི་བ་འང་ངོ་། །གཉིད་མེད་པས་རྨི་ལམ་ཡང་མེད་དོ། །མརྟྱཱ་ནི་
འཆི་བ་སྟེ། མྲྀ། གྲཱྀ། བཱ་ཧ་སི། ཎ་མི། ད་མི། ལླ་སཱི། ཧུརྦི་རྣམས་ལས་ཏནའོ། །སྲུ་ར་སརྣྟ་ཀྵེ་མ་པ་བིཥྛ་ལས་སོ་ཞེས་པས་རང་དོན་ལ་ཡ་ཏའོ། །མི་འཆི་བས་འཆི་མེད་དེ་འཆི་བ་མེད་པའི་ཆོས་ཅན་རྣམས་སོ། །འདིའི་ཟས་བདུད་རྩི་ཡིན་པས་ནི་བདུད་རྩི་ཟས་སོ། །མེ་ལ་སྲེག་བླུགས་
བྱས་པ་ལྷ་རྣམས་ཀྱིས་ཐོབ་པས་ན་བསྲེག་བྱ་ཟ་བའི་དོན་དུ་འདིའི་ཞལ་མེ་ཡིན་པས་ན་མེ་ཞལ་ལོ། །མཆོད་སྦྱིན་ཟས་ཞེས་ཀྱང་བྱའོ། །ཀྲ་ཏུ་ལ་ཟ་བར་བྱེད་པ་ལ་ཀྭི་པའོ། །འདི་རྣམས་ཁྲོས་པའི་དམོད་པའི་མཚན་ཉིད་ཅན་གྱི་ཚིག་ནི་མདའ་སྟེ་མདའི་བྱ་བ་བྱེད་པའི་ཕྱིར་ཚིག་མདའོ། །ལྷ་མ་
ཡིན་རྣམས་འཇོམས་པས་ན་ལྷ་མིན་དགྲའོ། །འདི་རྣམས་ལ་ཚོགས་བཟང་པོ་ཡོད་པས་ན་ཚོགས་བཟང་ངོ་། །དེ་འདིའི་ལྷ་ཞེས་པས་ཚིག་ཕྲད་ལས་དེ་བ་ལས་རང་གི་དོན་ལ་ཏ་ལའོ། །ཏལ་ལ་ཨཱི་ཏ་ཨཱུཏ་ལས་ཀྱང་ངོ་ཞེས་པས་བུད་མེད་ཉིད་དོ། །ལྷ་ཉིད་ཁོ་ན་ལྷ་སྟེ་པྲ་ཛྙཱ་ལ་སོགས་
པ་རྣམས་ལས་ཡང་ནའོ་ཞེས་པས་ཨཎའོ། །རང་གི་དོན་ཅན་གྱི་རང་བཞིན་ལས་རྟགས་རྣམས་ཨཔ་ལ་རྗེས་སུ་མི་འཇུག་ཅེས་པས་སྐྱེས་པ་དང་མ་ནིང་ཉིད་དོ། །ཉི་མ་སྣ་ཚོགས་ཞེས་བྱ་བ་ལ་སོགས་པ་ནི་ཚོགས་པའི་ལྷ་སྟེ་འདུས་པར་གྱུར་པའི་ལྷ་རྣམས་སོ། །དེ་ནི་ལྷ་རྣམས་
འདུས་པའི་བྱེ་བྲག་ཏུ་བཤད་པས་ཚོགས་པའི་ལྷའི་སྒྲར་བརྗོད་དོ་ཞེས་པའི་དོན་ཏོ། །དེ་ལ་ཉི་མ་བཅུ་གཉིས་ཏེ། །སྣ་ཚོགས་ལྷ་རྣམས་བཅུ་རུ་དྲན། །ནོར་ལྷ་བརྒྱད་དུ་ཡང་དག་བཤད། །དེ་བཞིན་དགའ་ལྡན་སུམ་ཅུ་དྲུག །འོད་གསལ་དྲུག་ཅུ་རྩ་བཞི་དང་། །རླུང་ལྷ་ཞེས་བྱ་བཞི་བཅུ་
[253b]དགུ། །ཕྲེང་བ་ཆེན་པོ་ཞེས་བྱ་བ། །དེ་བཞིན་ཉིས་བརྒྱ་ཉི་ཤུའོ། །གྲུབ་པ་ཞེས་བྱ་བཅུ་གཉིས་བཤད། །དྲག་པོ་རྣམས་ནི་བཅུ་གཅིག་བརྗོད། །འདི་དག་ཚོགས་པའི་ལྷ་རྣམས་སོ། །དེ་ལ་ཉི་མའི་སོ་རང་མིང་རྣམས། །དབང་པོ་བྱེད་༢་པོ་ལམ་༣་པ་དང་། །ཆར་༤་འབབ་སྟོད་༥་བྱེད་སྔོན་༦་མིན་
འཕགས་༧། །མི་༨་གཟུགས་ཁྱབྂ་༩་འཇུག་འོད་ཅན་༡༠་དང་། །ཆུ་༡༡་བདག་བཤེས་༡༢་གཉེན་ཉིད་ཀྱང་ངོ་། །ནོར་༡་དང་སེམས་༢དཔའ་མཆོད་སྦྱིན་དང་། །གསལ་༤་བ་༥་དུས་དང་འདོད་༦་ཁུར་མིག་༧། །སྐྱེས་༨་བུ་རང་གི་ནི་འདི་ལྡ་སྟེ་གཡོན་༩་དང་དངོས་༡༡་པོ་སྟེ། །དེ་རྣམས་སྣ་ཚོགས་ལྷ་རུ་བསྒྲགས། །
ཆུ་༡་དང་བརྟན་པ་༢་ཟླ་བ་དང་། །འཛིན་༤་བྱེད་རླུང་༥་དང་མེ་༦་དང་ནི། །ནམ་༧་ལངས་འོད་བྱེད་ཅེས་བྱ་བ། །བརྒྱད་པོ་ནོར་གྱི་ལྷ་རུ་དྲན། །ཤེད་༡་དང་ཡིད་༢་རྗེས་ཁྱབ་༣་འཇུག་དང་། །ཤེད་༤་བུ་མི་ཡི་བུ་རྣམས་ནི། །དེ་བཞིན་དུ་ནི་དཀའ་༥་ཐུབ་གཏེར། །༦་མུ་ཁྱུད་༧་ངང་པ་ཆོས་༨་དང་གྲགས་༩། །ཉིན་༡༠་མཚན་
མཉམ་༡༡་བྱེད་ལས་༡༢་སྐྱེས་ཏེ། །གྲུབ་པའི་ལྷ་རྣམས་བཅུ་གཉིས་གྲགས། །༡་མ་སྐྱེས་རྐང་གཅིག་འཕེལ་༢་དང་བསྟོད་༣། །དྲག་༤་པོ་དང་ནི་༥་བརྩོན་འགྲུས་ལྡན། །༦་འཕྲོག་བྱེད་དེ་ནས་བདེ་༧་འབྱུང་དང་། །སྤྱན་༨་གསུམ་གཞན་༩་ལས་རྒྱལ་བ་དང་། །༡༠་དབང་ལྡན་དང་ནི་༡༡་ས་གསུམ་པ། །དྲག་པོ་བཅུ་
གཅིག་ཤེས་པར་བྱ། །ལྷག་མ་རྣམས་ནི་ལུང་ལས་ཤེས་པར་བྱ་སྟེ། འདིར་ནི་མངས་པའི་འཇིགས་པས་མ་བརྗོད་དོ། །ཨ་ཤིང་ལ་ཊི་ཀ་ཤི་ཁ་ཊི་བི་ཤ་ལས་ཀྭ་ནའོ། །འདི་ལ་དུག་སྣ་ཚོགས་ཡོད་པས་རྟགས་གཞན་དུ་འགྱུར་བ་མ་ཡིན་པའོ། །ན་ནཱ་ཤུ་ཎྠྱཱཾ་སྐྱེས་པ་སྟེ་ལྷའི་རབ་ཏུ་དབྱེ་བ་
མ་ལུས་པ་ལ་གསུམ་རྣམས་ཞེས་དྲག་པོའོ། །གྲུབ་པ་དང་སྣ་ཚོགས་ལ་ཡང་དྲག་པོ་རྣམས་ཀྱང་ཞེས་པ་ལ་སོགས་པ་སྔོན་གྱི་རབ་ཏུ་སྦྱོར་བ་བསྟན་པའི་ཕྱིར་དང་། རབ་ཏུ་བྱེད་པ་མ་ལུས་པ་འགྲེལ་པར་བྱེད་པའི་ཕྱིར་དང་མིང་གི་གཙོ་བོ་གཞན་མ་ཡིན་པའི་ཕྱིར་སརྦ་ལ་སོགས་པའི་བྱ་བ་རྣམས་
མི་འགོག་གོ་ཞེས་རྟོག་པར་བྱེད་དོ། །བ་ས་གནས་ལའོ། །པ་ཊ་ཨ་སི་བ་སི་ཏྲ་པི། ཧ་ནི། མ་ནི། ཨནྡི། ཀནྡི། བནྡི་རྣམས་ལས་སོ་ཞེས་པས་ཨུའོ། །དགའ་བར་བྱེད་པ་ལ་ཏུཊའོ། །དེ་རྣམས་ལ་བྱེད་པ་ལྡན་པ་ལས་རང་རང་ཡོངས་སུ་སྨོས་པས་ཏུ་ཥྚ་དགའ་བ་ཉིད་ལས་ཞེས་པས་སུབའོ། །
[254a]བྱིངས་ལས་འགྲོ་བའི་དོན་མེད་པ་དང་ལས་མེད་པ་དང་གཞི་ལ་ཡང་ངོ་ཞེས་པས་ཀྟའོ། །ཤིན་ཏུ་ཕུལ་དུ་བྱུང་ཞིང་མཛེས་པ་ལ་གསལ་བའི་ངང་ཚུལ་གྱི་ཕྱིར་འོད་གསལ་ལོ། །སྠཱ། བྷཱས། ཞེས་པས་ཝ་རའི་རྐྱེན་ཡང་ངོ་། །ཕྲེང་ཆེན་ཞེས་པ་འདི་རྣམས་ཀྱི་གྲལ་བསྒྲིགས་པ་
སྟེ། ཐུན་མོང་བའི་སྒྲུབ་པ་ལས་མིང་ལ་ཡང་ཡཱ་བ་སོགས་རྣམས་ལས་ཀནའོ། །ཕྲེང་ཆེན་ཞེས་པའི་ལྷ་འདི་རྣམས་ལ་རྒྱལ་པོ་ཆེན་པོ་ཞེས་པ་ནི་ལེགས་པའི་ལམ་ལ་བསྔགས་པར་སློབ་དཔོན་དཔའ་བོས་སོ། །བྲཱྀ་ཧྱ་ལས་ཡ་ཏ་དང་ཨི་ནིས་ཀྱང་ངོ་ཞེས་པས་ཋ་ནའོ། །བསྒྲུབ་པར་བྱ་བས་ན་བསྒྲུབ་
བྱ་སྟེ། རྀ་དང་ཧལ་ལས་ཎྱ་ཏའོ། །རིག་པ་ནི་མིག་སྨན་དང་སྔགས་ལ་སོགས་པ་སྟེ། འཛིན་པར་བྱེད་པ་ལ་ཨ་ཙའི་རྐྱེན་ནོ། །རིག་པ་འཛིན་པ་ནི་མེ་ཏོག་སོ་ཅན་ལ་སོགས་པ་རྣམས་སོ། །འདི་གནས་གཞན་དུ་མ་བཤད་པས་ན་རྟགས་ཀྱི་དབྱེ་བ་བཤད་པའི་ཕྱིར་དུ་ཟླས་དབྱེར་གསལ་ལོ། །
རྣམ་གྲངས་ནི་ར་བྷ་སའི་མཛོད་ལས། རིག་འཛིན་འདོད་པའི་གཟུགས་ཅན་དང་། །མཁའ་སྤྱོད་བདེན་དང་ལང་ཚོ་ཅན། །ཞེས་སོ། །ཆུ་སྐྱེས་ནི་ལྷའི་བཙུན་མོ་སྟེ་ལྷའི་སྨད་འཚོང་ཨུརྦ་ཤི་ལ་སོགས་པའོ། །ཡཀྵ་མཆོད་པ་ལའོ་ཞེས་པ་ཙུ་ར་ལ་སོགས་པའི་ལྷག་མ་ལ་མཆོད་པ་བྱེད་དོ་
ཞེས་པས་ཨ་ཙ་རྐྱེན་ནོ། །ཡཀྵ་གནོད་སྦྱིན་ཏེ་ལུས་ངན་ལ་སོགས་པ་རྣམས་སོ། །སྲིན་པོ་ནི་འཇིགས་སུ་རུང་བ་ལ་སོགས་པ་རྣམས་སོ། །དྲི་ཟ་ནི་ལྷའི་གླུ་མཁན་ཏེ་སྒྲ་ངན་སྤངས་དང་དབྱངས་འདེམ་ལ་སོགས་པའོ། །མི་འམ་ཅི་ནི་མིའི་ལུས་པོ་ལ་རྟའི་གདོང་པ་ཅན་ལ་སོགས་པ་གླུ་
དབྱངས་ཀྱི་རྩེ་བའོ། །ཤ་ཟ་ནི་སེམས་ཅན་གྱི་བྱེ་བྲག་ཤ་རྗེན་ཟ་བ་ལུས་ངན་པོའི་རྗེས་སུ་སྤྱོད་པ་རྣམས་སོ། །པྲྀ་ཥོ་ད་ར་ལ་སོགས་པ་ཉིད་ཀྱི་ཕྱིར་པི་ཤི་ཏ་ནི་པི་རུ་བསྒྱུར་ཞིང་། ཨཱ་ཤ་ཡང་ཤཱ་ཙ་རུ་བསྒྱུར་བ་པི་ཤཱ་ཙའོ། །ཤ་ཀུ་ནི། ཤ་ཀུནྟི། པི་ཤཱ་ཙ། པི་ཤཾ་གཱ། ཤ་པ་ཐ། ནི་ཤཱ་ཐ།
ཀྲྀ་ཤ །ཨ་ནུ་ཀི་ཤོ་ར་རྣམས་སོ་ཞེས་དྲོ་བའི་དབྱེའོ། །གཏེར་རྣམས་འཛིན་པར་བྱེད་པས་ན། ཀྲྀ་བྲྀ་ཥི། མྲྀ་ཛི། ཤཾ་སི། དུ་ཧི། གུ་ཧ་ལས་ཞེས་པས་ཀྱང་སའི་རྐྱེན་ནོ། །མིང་ལ་ཡཱ་བ་སོགས་ལས་ཀ་ནའོ། །ཡང་ན་གསང་བར་བྱེད་པས་ན་ཌ་ཞེས་པས་ཌའི་རྐྱེན་ནོ། །གུ་ཧྱ་ཀ་
[254b]གསང་བ་པ་རྣམས་ཏེ་ནོར་བུ་བཟང་པོ་ལ་སོགས་པ་ལུས་ངན་པོའི་རྗེས་སུ་སྤྱོད་པ་རྣམས་སོ། །གྲུབ་པ་ནི་ཆུང་དུ་ལ་སོགས་པའི་ཡོན་ཏན་དང་ལྡན་པའོ། །འབྱུང་པོ་ནི་འགའ་ཞིག་སྐད་ཆེན་པོས་སྨྲ་བར་བྱེད་པ་ཤ་ཟའི་བྱེ་བྲག་སྟེ། ཁ་འོག་ཏུ་ལྟ་བ་དང་སྟེང་དུ་ལྟ་བ་ལ་སོགས་པ་རྣམས་
སོ། །བྷཱུ་ཏ་ལ་སྦྱོར་བ་ལས་ཨཪྴ་སོགས་ལ་ཨཙ་རྐྱེན་ནོ། །དེ་རྣམས་ལ་ལྷ་ལས་བྱུང་བའི་སྒྲ་བརྗོད་པར་བྱ་སྟེ། དེ་རྣམས་ཉིད་དང་པོ་ལྷ་རྣམས་ཀྱི་རྒྱུར་བྱས་པ་ལས་བྱུང་བའི་ཕྱིར་རོ། །ཡང་ན་ལྷ་རྣམས་བཞིན་དུ་མའི་སྐྱེ་གནས་ལས་མ་བྱུང་བས་ན་ལྷའི་སྐྱེ་གནས་ཅན་ཞེས་པའོ། །
ཚིགས་སུ་བཅད་པ་གཅིག་གིས་ལྷ་མ་ཡིན་གྱི་མིང་སྟེ། །རྒྱ་མཚོ་བསྲུབས་པ་ལས་བྱུང་བའི་བཅུད་ལྷ་རྣམས་ཀྱིས་བདག་ཏུ་བྱས་ཏེ། །ལྷ་མ་ཡིན་རྣམས་ཀྱིས་མ་ཐོབ་པས་ཨ་སུ་ར་ཞེས་བྱ་སྟེ། བཅུད་མི་ལྡན་པ་ཞེས་པའོ། །དོ་ཀུན་ཏུ་འགེམས་པ་ལའོ། །མིང་ལཀྟི་ཡང་ངོ་། །དོ། སོ། མཱ།
སྠཱ་རྣམས་ཀྱི་ཏི་ལ་ཨ་ཏིའོ་ཞེས་སོ། །ཕ་དྲང་སྲོང་འགྲོ་སྐྱོང་གསེར་ཅན་ལ་སོགས་པ་དང་། མ་སྦྱིན་བྱེད་མའི་བུ་ཡིན་པས་ན་སྦྱིན་སྐྱེས་སོ། །དི་ཏྱ་ལ་དི་ཏྱ་ལས་ཞེས་པས་འདིས་ཎྱཱི་རྐྱེན་ནོ། །ཚིག་ལས་ནི་ཨེ་ར་ཀིནྟ་ཞེས་པ་དང་དཱི་ཥ་ཨཱུཏ་ཨཱ་ས་ཞེས་སོགས་ཀྱིས་དྷ་ཀ་རྐྱེན་ནོ། །གཞུ་སྐྱེས་ནི་
གཞུ་ཞེས་བྱ་བའི་མ་ལས་སྐྱེས་པ་ལྷ་མ་ཡིན་བདེ་མཆོག་ལ་སོགས་པའོ། །སྔོན་དྲང་སྲོང་གསལ་བ་ཞེས་བྱ་བ་ལ་མི་སྦྱིན་དང་སྦྱིན་མ་དང་ད་ནུ་ཞེས་བྱ་བ་ལ་སོགས་པ་བུ་མོ་བཅུ་གསུམ་ཡོད་པ་ལས་དི་ཏི་སྟེ། སྦྱིན་མ་ཞེས་བྱ་བ་ནི་ལྷ་མ་ཡིན་རྣམས་ཀྱི་དང་པོའི་མའོ། །སྦྱིན་སྐྱེས་དང་སྦྱིན་བྱུང་ཞེས་པ་
ལ་སོགས་པའི་ལྷ་མ་ཡིན་གྱི་མིང་གི་དབྱེ་བ་ནི་མའི་མིང་ལས་དྲངས་པའི་ཁྱད་པར་ཏེ། མཚུངས་པའི་ངང་ཚུལ་གྱི་ཕྱིར་དང་ལྷན་ཅིག་སྤྱོད་པའི་ཕྱིར་ཐ་སྙད་གཅིག་པ་ཉིད་དུ་བསྟན་པ་ལས་དབྱེ་བ་མེད་པར་འབྲེལ་ལོ། །དེ་བཞིན་དུ་སྒྲོལ་བ་པོས་བཤད་པའི་སྦྱིན་བྱུང་དང་སྦྱིན་སྐྱེས་རབ་ཏུ་སྦྱར་བ་དེ་ཡང་སྦྱིན་
སྐྱེས་ཐོབ་པ་ལ་དཔལ་ཞེས་དྲངས་པ་ཉིད་འོས་པར་ཟད་དོ། །སྦྱིན་སྐྱེས་དང་སྦྱིན་བྱུང་ནི་དཔེར་ན། གསེར་ཅན་གྱིས་བཤད་པ། དཱ་ན་བ་མི་བ་དཱཾ་ཥྚ་བི་བྷིནྣ་བཀྵཿསྠ་ལམ་ཞེས་སོ། །དོན་དམ་པའི་དབྱེ་བ་ལ་བརྟེན་ནས་ནི་ཐུབ་པ་དང་མི་དག་བཞིན་སྦྱིན་སྐྱེས་དང་སྦྱིན་བྱུང་ངོ་ཞེས་པ་མཱ་གྷ་བཞེད་དོ། །
[255a]དབང་པོའི་དགྲ་ཞེས་ཀྱང་བྱའོ། །བ་སངས་སློབ་མ་ནི་ལྷ་མ་ཡིན་རྣམས་གཟའ་པ་བ་སངས་ཀྱི་སློབ་མའོ། །སྔོན་གྱི་ལྷ་ཞེས་པ་ཁྱད་པར་གྱི་བསྡུ་བ་སྟེ། སྔོན་ལྷའི་གནས་ལྷ་མ་ཡིན་གྱི་ཡིན་པ་ལ་དེ་ལྷ་རྣམས་ཀྱིས་ཕྲོགས་ནས་ལྷ་མ་ཡིན་རྣམས་རི་རབ་ཀྱི་རྒང་ན་
མར་བསྐྲད་དོ་ཞེས་གྲག་གོ། །ལྷ་ལ་སྨོད་ནི་ལྷ་རྣམས་ལ་མངོན་པར་མི་དགའ་བར་བྱེད་པ་སྟེ། དྭི་ཥ་ལ་ཀྭི་པའོ། །ཚིག་མཐའ་ལས་མིང་མ་ཡིན་པ་ལ་ཊ་མ་ཡིན་ཞེས་པས་ཏྲ་སྡེ་ཕ་རོལ་གྱི་བདུན་པའི་མང་པོའི་ཚིག་གི་ཥྚུ་ཉིད་ནི་སློབ་དཔོན་པཱ་ཎི་ནིས་བཀག་གོ། །སུ་ལ་སོགས་པ་རྣམས་སརྦ་
ནཱ་མའི་གནས་ལ་མ་ཡིན་པས་རང་བཞིན་གྱིས་དེ་རྣམས་ཚིག་གི་མིང་ཅན་ནོ། །སུ་ར་བིཊྶུ། སྭཱ་རཱ་ཊུ། ས་མྲཱཊྶུ། ཥ་ཊྶུ། ཞེས་པ་ལ་སོགས་པ་ལ་ནི། སློབ་དཔོན་ཙནྡྲ་གོ་མིས། ཊ་མ་ཡིན་པ་ལ་ཡང་། ན་བ་ཏི། ན་ག་ར། དག་གི་དང་པོའི་འོ་ཞེས་ཚིག་དང་པོའི་ཥྚུ་ཉིད་དགག་པ་བྱས་པས་
ན་སུ་པ་ཀྱི་པ་ཡིག་ཥྚུ་ཉིད་མི་ཐོབ་ན། ཅིའི་ཕྱིར་ཨེའི་དབྱིངས་ཀྱི་ཚོགས་ཉིད་ཨ་ཏ་མཐའི་ས་ཡིག་ཏུ་བསྒྱུར་བས་གནོད། ཋའི་རྐྱེན་ནི་བྷཱ་ཥའི་རྒྱ་ཆེར་འགྲེལ་པ་དང་། བྱམས་པ་སྲུང་བས་ཀྱང་པྲྀ་ཥོ་ད་ར་ལ་སོགས་པར་ཥཌྜྷ་ཥཌྜྷ་ཞེས་རྣམ་པར་བརྟགས་ཏེ་ཥྚུ་ཉིད་དཔེར་བརྗོད་དོ། །ཡང་
འདིར་སྨྲས་པ། ཥྚུ་ཉིད་སྒྲུབ་པ་ལ་རིགས་ལ་བརྟེན་པ་ལས་སུ་པ་ཀྱི་པ་ཡིག་དེའི་ངོ་བོར་མེད་དེ། དཔེར་ན་སྤྲིན་གྱི་ཕོ་ཉར། ཏྲ་ཀྵུ་སི་བྷཱ་ཏྲི་ཛ་ཡཾ་ཞེས་པ་དང་། རྀཏ་ལས་བིད་ལ་ཞེས་པ་ལ་སོགས་པར་ཥ་ཥྛིའི་འཇིགས་པ་མེད་དོ། །དེ་ལྟར་ཡང་ལྔ་པ་ཕ་རོལ་གྱིའོ་ཞེས་པ་འདིར་རཏྣ་མ་
ཏིས་སོ། །རིགས་ཀྱིས་ནི་འདོད་པ་ན་སྤྱོད་པའི་ཡུལ་ཇི་སྲིད་པ་ཡོངས་སུ་རྫོགས་པ་དེ་སྲིད་དུ་འདོད་དོ་ཞེས་སོ། །བྷ་བ་ཏཱི་སུ་ཏ་ལ་སོགས་པ་ཙམ་སྨོས་པ་ནི་འབྲས་བུ་མེད་དོ། །འགྲེལ་པར་སྨོས་པ་ནི་རྐྱེན་ལ་ཡང་ཇི་ལྟ་བ་བཞིན་འགྱུར་རོ། །ཨེ་ཀ་ཀཱ་མྱ་ཏི། སརྦ་ཀཱ་མྱ་ཏི་ཙམ་སྨོས་པ་ནི་
དགག་པའི་ཡུལ་ལ་ཡང་ཇི་ལྟ་བ་བཞིན་འགྱུར་རོ། །འདིའི་ཐམས་ཅད་དགག་པ་ནི་དགའ་བ་ཐམས་ཅད་པ་སྟེ། ཐམས་ཅད་ཀྱི་ཡིད་དུ་འོང་བ་ཞེས་པའོ། །མ་ཏཱནྟ་རཾ་ཡང་དཔེར་ན། བ་ཀུ་ལའི་སྡེབ་སྦྱོར་ལའོ་ཞེས་པའི་འདིར་ཚིགས་སུ་བཅད་པའི་རྣམ་གྲངས་ཀྱི་སྡེབ་སྦྱོར་གྱི་སྒྲ་ཉེ་བར་
[255b]བླངས་པས་ན་དེར་ཡང་ཇི་ལྟར་བསྟན་པའི་སྒྲུབ་པ་ཐམས་ཅད་རྣམ་པར་བརྟགས་པའི་ཕྱིར་འདི་དག་རྒྱལ་པོ་ལ་སོགས་པ་བཞིན་རབ་ཏུ་སྦྱར་རོ་ཞེས་སོ། །ཐམས་ཅད་མཁྱེན་པ་ཞེས་པ་ནས་ཐུབ་པའི་མཐར་ཐུག་པ་ཐམས་ཅད་ནི་སངས་རྒྱས་ཀྱི་མཚན་ནོ། །སརྦཾ་ཛཱ་ན་ཏི་ལས་པྲ་ལ་སོགས་པ་
མེད་པ་ལས་ཀའོ། །སརྦ་ཛྙཱ། ཀུན་མཁྱེན་ནོ། །འདིའི་ཡེ་ཤེས་ཀྱིས་ལེགས་པར་རྟོགས་པའམ། ཡང་ན་འཁོར་བར་སླར་མི་ལྡོག་པར་ལེགས་པར་གཤེགས་སོ། །ཡང་ན་མཆོག་ཏུ་བདེ་བའི་བདག་ཉིད་གྲུབ་པར་གཤེགས་པས་ན་བདེ་གཤེགས་སོ། །
དེ་སྐད་དུ་ཡང་། ལེགས་པའི་ལམ་ལ་བསྔགས་པར། ཐུགས་ཀྱིས་ཕན་དང་བདེ་བ་མཆོག་བརྙེས་པས། །བརྩེ་ཆེན་ཡེ་ཤེས་རྣམ་པར་དག་དང་ལྡན། །རྨད་བྱུང་གྲོང་དུ་རིམ་དང་རིམ་མིན་གྱིས། །ཇི་བཞིན་གཤེགས་པ་དེ་ནི་བདེ་གཤེགས་བརྗོད། །ཅེས་སོ། །སངས་རྒྱས་
ཐམས་ཅད་དང་ལྡན་པས་སངས་རྒྱས་ཏེ། དེ་སྐད་དུ་ཡང་མདོ་སྡེའི་མན་ངག་གི་རྒྱན་དུ། གཡོ་དང་མི་གཡོ་ཟད་དང་མ་ཟད་མཐའ་དག་གི །འདས་ལ་ཉེ་བར་རྟོགས་པ་མངོན་པར་མི་ལྡན་པ། །གང་ཡིན་འདི་དེ་རྣམ་རྟོག་བྱང་ཆུབ་རྩ་བ་སྟེ། །དེ་ཕྱིར་བློ་ཆེན་བཅོམ་ལྡན་འདས་ཏེ་སངས་
རྒྱས་སོ། །ཞེས་སོ། །མང་པོ་ལས། ལས་དང་བཅས་པ་ལས་ཀྱང་དེ་འགྲོ་བའི་དོན་དང་ལས་མེད་པ་དང་གཞི་ལ་ཡང་ངོ་ཞེས་པས་ཀྟའོ། །ཆོས་ཀྱི་རྒྱལ་པོ་ནི་ཆོས་ཀྱི་འཁོར་ལོ་རབ་ཏུ་བསྐོར་བའི་ཆོས་ཀྱི་རྒྱལ་པོའོ། །ས་ཁི་ཨ་ཧ་ས་རཱ་ཛ་ན་རྣམས་ཞེས་པས་ཊ་ཙ་རྐྱེན་ནོ། །ཨུ་ཎ་
སོགས་རྣམས་ལ་མ་ཡིན་ནོ་ཞེས་པས་ཨནྟིའི་ཨཙ་ལ་སོགས་པ་དབྱིའོ། །ཐུབ་པ་རྣམས་ཇི་ལྟར་བྱོན་པ་དེ་བཞིན་དུ་ཞི་བར་གཤེགས་པས་ན་དེ་བཞིན་གཤེགས་པ་སྟེ་དེའི་ཕྱིར་དེ་བཞིན་གཤེགས་པའོ། །ཡང་ན་ཡང་དང་ཡང་དུ་སྲིད་པར་བྱོན་པ་དེ་ལྟར་རབ་ཏུ་ཞི་བར་གཤེགས་པས་ན།
དེ་བཞིན་གཤེགས་པའོ། །ཡང་ན་སྦྱིན་པ་དང་། ཚུལ་ཁྲིམས་དང་། བཟོད་པ་དང་། བརྩོན་འགྲུས་ལ་སོགས་པའི་ཡོན་ཏན་རྣམས་ཀྱིས་འཇིག་རྟེན་ལ་ཕན་པའི་རྣམ་པ་དེ་དག་གིས་གཤེགས་པས་ན་དེ་བཞིན་གཤེགས་པའོ། །ཇི་ལྟ་ཇི་ལྟར་གང་དང་གང་ལ་ཕན་པའི་རྣམ་པ་དེ་ལྟ་དེ་
[256a]ལྟར་དེར་གཤེགས་པའི་བརྩེ་བ་ལྡན་པ་དེ་ནི་དེ་བཞིན་གཤེགས་པ་སྟེ། སྦྱིན་པ་ལ་སོགས་པའི་ཡོན་ཏན་དང་ལྡན་ཞིང་འདོད་པའི་སྐྱོན་ལས་ཐུགས་རྣམ་པར་གྲོལ་བའོ། །བརྗོད་པ་གཉིས་བཞིན་སུ་པ་དང་སུ་པ་དོན་གཅིག་ཅེས་པའི་བསྡུ་བའོ། །ཀུན་ཏུ་བཟང་པོ་
ཞེས་པ་ལ་ཀུན་དུ་ནི་བསོད་ནམས་ཚོགས་དང་ཡེ་ཤེས་ཀྱི་ཚོགས་སོ། །བཟང་པོ་ནི་གཙོ་བོའོ། །བཅོམ་ལྡན་འདས་ཞེས་པ་ལ། ཆེ་བའི་བདག་ཉིད་ཡང་དག་པའི་མཆོག་ནི་བཅོམ་ལྡན་ཏེ། དེ་སྐད་དུ། ཡོན་ཏན་མཚུངས་མེད་མ་ལུས་ཡང་དག་ལྡན། །མ་ལུས་ཉེས་པ་དང་བྲལ་བླ་
མ་ནི། །གང་ཕྱིར་ཆེ་བདག་མཆོག་གིས་རྣམ་བརྒྱན་པ། །དེ་ཕྱིར་འདི་ནི་བཅོམ་ལྡན་འདས་ཞེས་བསྒྲགས། །ཞེས་སོ། །བརྩོན་འགྲུས་ལ་སོགས་པ་ཡང་བཅོམ་ལྡན་ཏེ། དེ་སྐད་དུ་རྣམ་བཤད་རིགས་པར། །དབང་ཕྱུག་དང་ནི་གཟུགས་བཟང་དང་། །དཔལ་དང་གྲགས་
དང་ཡེ་ཤེས་དང་། །བརྩོན་འགྲུས་ཕུན་སུམ་ཚོགས་པ་སྟེ། །དྲུག་པོ་རྣམས་ལ་སྐལ་ཞེས་བྱ། །དེ་དག་དང་ལྡན་པས་ཀྱང་བཅོམ་ལྡན་འདས་སོ། །ཉོན་མོངས་པ་ལ་སོགས་པའི་བདུད་དང་འདོད་པའི་ཁམས་ཀྱི་བདག་པོ་བདུད་ཡིད་སྲུབ་འདུལ་བས་ན་བདུད་འདུལ་ཏེ། ཛི་ལ་ཀྭི་པའོ། །
འཇིག་རྟེན་ནི་འདོད་པ་དང་གཟུགས་དང་གཟུགས་མེད་པའི་རང་བཞིན་ཏེ་འཇིག་རྟེན་དུ་རབ་ཏུ་གྲགས་སོ། །ཡང་ན་མཐོ་རིས་ལ་སོགས་པའི་རང་བཞིན་རྣམས་སོ། །ཕུལ་དུ་བྱུང་བར་འདུལ་བར་བྱེད་པས་ཛི་ལ་ཀྭི་པ་རྐྱེན་ནོ། །བདུད་འདུལ་བས་ན་རྒྱལ་བའོ། །རཱ་སྣ་ལ་སོགས་པ་
རྣམས་སོ་ཞེས་པས་ཛི་ལ་ན་ཀ་རྐྱེན་དུའོ། །ལྷའི་སྤྱན་དང་། ལྷའི་སྙན་དང་། ཕ་རོལ་གྱི་སེམས་མཁྱེན་པ་དང་། སྔོན་གྱི་གནས་རྗེས་སུ་དྲན་པ་དང་། ཟག་པ་ཟད་པ་མཁྱེན་པ་དང་། ནམ་མཁའ་ལ་འགྲོ་འོང་མཛད་པའི་སྐུའི་བཀོད་པ་ལ་སོགས་པའི་མཚན་ཉིད་ཀྱི་རྫུ་འཕྲུལ་རྣམས་
ནི་མངོན་ཤེས་དྲུག་གོ། །འདིའི་སྟོབས་བཅུ་རྣམས་ནི་གནས་དང་གནས་མ་ཡིན་པ་མཁྱེན་པ་ལ་སོགས་པ་སྟེ་ལུང་ལས་ཤེས་པར་བྱའོ། །འདིར་ནི་མངས་པའི་འཇིགས་པས་རྒྱས་པར་མ་བྱས་སོ། །གཉིས་མ་ཡིན་པ་ནི་གཉིས་མེད་དེ། དེ་ཁོ་ན་ཉིད་གསུང་བའི་ངང་ཚུལ་འདི་ལ་མངའ་
[256b]བས་གཉིས་མེད་གསུང་བའོ། །རིགས་མ་ཡིན་པ་ལས་ངང་ཚུལ་དང་ཡང་ཡང་དག་ལའོ་ཞེས་པས་བ་ད་ལ་ཎི་ནིའོ། །སེམས་ཅན་རྣམས་འདུལ་བར་མཛད་ཅིང་ཕན་པ་རྗེས་སུ་སྟོན་པར་མཛད་པས་རྣམ་འདྲེན་ཏེ། ཎཱི་ལ། ཎཱུ་ལའོ། །ཐུབ་པ་རྣམས་ཀྱི་རྒྱལ་པོར་གྱུར་པས་ན་ཐུབ་དབང་ངོ་། །
དཔལ་གྱིས་གང་བས་ན་དཔལ་སྟུག་སྟེ། ཀྵུ་བྷྣཱ་སྭཱ་ཧཱ་ལས་ཚིག་སྔ་མ་ལས་མིང་ལའོ་ཞེས་པས་ནཎ་ཉིད་དོ། །དེ་ཡང་། དཔེ་བྱད་བརྒྱད་ཅུའི་རིན་པོ་ཆེ་ཡིས་བཀྲ། །སུམ་ཅུ་རྩ་གཉིས་མཚན་བི་ནཱ་ཡ་གྱིས་མཚན་པ་གང་། །དེ་ནི་ཚངས་མིན་ལྷ་བདག་རྣམས་ཀྱི་མིན། །དེ་བཞིན་གཤེགས་
པ་རྣམས་ཀྱི་དཔལ་གྱི་སྐུ། །ཞེས་བཤད་དོ། །སྟུག་པོ་ནི་ཚོགས་པ་སྟེ་དེས་བྱས་པའི་ཕྱིར་བྱེད་པ་པོའི་བསྡུ་བའོ། །སེམས་ཅན་རྣམས་ལ་སྟོན་ཅིང་འདུལ་བར་བྱེད་པས་ན་བྱེད་པ་པོ་ལ་ཞེས་པས་ཏྲི་ཙའོ། །དེ་བཞིན་དུ་ཀྟི་ཏི་ཤི་ལ་ཞེས་པ་འདིར་ཤཱསྟཱ་ཞེས་དཔེར་བརྗོད་སོ་སོར་བྱས་པས་
འདི་ཉིད་ལ་ཡང་ན་ཏྲྀ་ཙ་བཤད་ཅེས་རཏྣ་མ་ཏིའོ། །དེ་ཉིད་ཀྱི་ཕྱིར་ཨཱ་པ་ཏྲི་སོགས་ཉིད་ལས་རིང་པོ་ཉིད་དོ། །ཤཱསྟཱ་རཽ། ཤསྟཱ་རཾ། དེ་ནི་རིགས་ཁོ་ན་ངེས་པ་ལ་འཇུག་སྟེ། དཔེར་ན་བྲམ་ཟེ་ཀཽཎྜི་ནྱ་ཉིད་ཟས་ཟ་བས་བྲམ་ཟེ་ཟས་ཟ་བ་མི་འགོག་པར་རྒྱལ་རིགས་ལ་སོགས་པ་ཟ་བ་འགོག་པ་
བཞིན་ནོ། །དེ་ཁོ་ན་རྒྱུད་རབ་ཏུ་གསལ་བར་སློབ་དཔོན་སྲུང་བས་བཤད་དོ། །བྱེ་བྲག་ཏུ་བཤད་པའི་ཕྱོགས་ལ་ཚིག་འདི་དག་ན་སྟཱ་སོགས་སྨོས་པ་ཚིག་ངེས་པའི་དོན་དུ་བཤད་པ་དེས་མིང་གི་སྒྲ་ཉིད་ལས་གཞན་མ་ཡིན་པ་ལ་འཇུག་གོ་ཞེས་སོ། །སྔོན་གྱི་དྲང་སྲོང་ལས་སོ་ཞེས་པའི་ཤེས་བྱེད་
ལས་ལུང་ལས་བསྟན་པ་རྣམས་ལ་ཞེས་པའི་དོན་ལ་ཞེས་པས་བོད་རྐྱེན་ནོ། །རྣམ་པ་ཐམས་ཅད་དུ་ཆོས་ཐམས་ཅད་མཁྱེན་ཚིའོ་པའམ་ཡང་ན་ཐུབ་པ་བཞིན་དུ་ཆོས་མི་གསུང་བས་ཐུབ་པའོ། །མ་ནི་ལས་ཨུཏ་ཀྱང་ངོ་ཞེས་པས་ཨིའི་རྐྱེན་དང་ཨཏའི་ཨུཏ་ཉིད་ཀྱང་ངོ་། །སངས་རྒྱས་
ཀྱི་ཡོན་ཏན་དཔག་ཏུ་མེད་པ་རྣམས་ནི་ལུང་ལས་ཤེས་པར་བྱ་སྟེ། འདི་རྣམས་སངས་རྒྱས་སྤྱི་ཙམ་གྱི་རྣམ་གྲངས་སོ། །ཚིགས་སུ་བཅད་པ་གཅིག་གིས་རྫོགས་པའི་སངས་རྒྱས་ཤཱཀྱ་ཐུབ་པའི་མཚན་ནོ། །ཤཱཀྱའི་རིགས་སུ་འཁྲུངས་པའི་ཕྱིར་ན་སངས་རྒྱས་ཤཱཀྱ་ཐུབ་པ་ཞེས་བྱ་བ་ལ་སོགས་
[257a]པ་སྟེ། བུ་རམ་ཤིང་པའི་རིགས་ལས་བྱུང་བའི་རྒྱལ་པོ་ཀེ་ཙ་ན་ཞེས་བྱའི་བུ་ཕས་ནགས་སུ་བསྐྲད་དེ། ནགས་དེ་ན་ཐུབ་པ་སེར་སྐྱ་ཞེས་བྱ་བ་ལ་བརྟེན་ནས་ཤིང་ཤཱཀ་ཞེས་བྱ་བའི་དྲུང་དུ་གནས་བཅས་ཏེ་སེར་སྐྱའི་སློབ་མར་གྱུར་ཏེ་རིག་པ་དང་ལྡན་ནོ། །དེས་ན་ཤཱཀྱ་སྟེ། དི་ཀ་
སོགས་ཉིད་ལས་ཡཏའོ། །དེ་ཡང་མཛེས་ཤིང་དགའ་བའི་སྤྱོད་པའི་སྙན་དངགས་ལས། ཤཱ་ཀའི་ཤིང་གིས་ཁེབས་པ་ཡི། །གནས་སུ་གང་ཕྱིར་འཆག་བྱེད་པ། །དེ་ཕྱིར་བུ་རམ་ཤིང་རིགས་ལས། །བྱུང་སྟེ་ཤཱཀྱ་ཞེས་སུ་བཤད། །ཅེས་གསུངས་སོ། །ཤཱཀྱའི་རིགས་ལས་
འཁྲུངས་པས་ཤཱཀྱ་ཡང་འདི་ཡིན་ལ་ཐུབ་པ་ཡང་ཡིན་པས་ཤཱཀྱ་ཐུབ་པ་སྟེ། ཁྱད་པར་གྱི་བསྡུ་བའོ། །ཤཱཀྱ་སེང་གེ་ནི་ཤཱཀྱའི་གཙོ་བོའོ། །འདི་འཁྲུངས་མ་ཐག་ཏུ་རིན་པོ་ཆེའི་གཏེར་དག་བྱུང་ཞིང་དོན་ཐམས་ཅད་གྲུབ་པས་དོན་གྲུབ་ཅེས་མཚན་དུ་བྱས་པའོ། །འདིའི་དོན་གཞན་
དང་ཁྱད་པར་དང་ཁྱད་པར་ཅན་གྱི་ལམ་དུ་འདོད་པ་ལས་ཨགྣི་ལ་བྱས་པ་ལ་སོགས་པ་བཞིན་དུ་མཐའི་ལྷག་མ་ཉིད་ཅེས་པས་གྲུབ་པའི་སྒྲ་ནི་སྔ་མའི་ཚིག་ཕྲད་མ་ཡིན་ནོ། །ཟས་གཙང་ནི་རིག་པ་བཞིན་དུ་ཟ་བར་བྱེད་པས་ཟས་གཙང་ཞེས་གཙུག་ལག་ལས་མངོན་པར་བརྗོད་དོ། །འདིའི་ཟས་
གཙང་བས་ན། ཤ་ཀནྡྷཱུ་ལ་སོགས་པ་ཉིད་ཀྱི་ཕྱིར་གཞན་གྱི་གཟུགས་ཉིད་དང་། དེའི་བུ་རྒྱུད་ལ་ཨཏ་ལས་ཨིཉའོ། །གཽ་ཏ་མ་ནི་ཐུབ་པ་སེར་སྐྱའི་རིགས་སུ་སྐྱེས་པའོ། །དེའི་སློབ་མ་ནི་ཤཱཀྱ་གཽ་ཏ་མ་སྟེ་བཅོམ་ལྡན་འདས་ཀྱང་དེའི་རིགས་ལས་འཁྲུངས་པས་ན་གཽ་ཏ་མ་སྟེ། དེའི་བདག་པོ་ལ་ཞེས་
པས་ཨཎ་རྐྱེན་ནོ། །གོ་ཏྲ་ནི་རིགས་ལ་ཨུཏྟ་མ་ནི་མཆོག་གོ། །དེས་ན་བླ་མའི་རིགས་དང་ལྡན་པ་ཞེས་ཀྱང་བྱ་སྟེ། དེ་ཡང་མཛེས་དགའི་སྤྱོད་པ་ལས། །དེ་ནི་བླ་མ་ཀཽཚའི་རིགས། །དེ་ལས་བྱུང་བ་གཽ་ཏ་མ། །ཞེས་བཤད་དོ། །ཇི་སྐད་དུ། ཟས་སྟེར་འཇིགས་པ་སྐྱོབ་པ་དང་། །གང་ཡིན་རིག་པ་
སྦྱིན་བྱེད་དང་། །སྐྱེད་པར་བྱེད་དང་བག་སྟེར་པ། །ལྔ་པོ་དེ་རྣམས་པ་ཞེས་བྱ། །ཞེས་དྲན་པའི་གཞུང་ལ་བརྟེན་ནས་སོ། །བུ་རྒྱུད་ཀྱི་རྐྱེན་འཆད་པར་འདོད་པ་ལ་རྀ་ཥི། ཀུ་རུ། བྲྀཥྞི། ཨནྡྷ་ཀ་ལས་ཨཎའོ། །དེའི་ཚེ་ཨ་ཏྲི་རྒྱུན་ཤེས་དང་བྷྲྀ་གུ་ངན་སྤོང་ལ་སོགས་པ་མང་པོ་ལ་བུད་མེད་མིན་པ་ལ་འཇིགས་
[257b]པས་གཽ་ཏ་མའོ། །ཇི་ལྟར་བྷ་ར་ཏའི་སློབ་མ་རྣམས་ཀྱི་བུ་རྒྱུད་འཆད་པར་འདོད་པ་ལ། ཨུཏྤ་སོགས་ལ་ཨ་ཉ་དང་ཡཉ་དང་ཨིཉ་རྣམས་མང་པོ་རྣམས་ལ་བུད་མེད་མིན་པ་ལ་ཞེས་པས་འཇིགས་པས་ཞེས་སོ། །ཛ་ན་སྐྱེ་བ་དང་ཏ་ནོ་ཏི་དང་ཀ་རོ་ཏི་ལ་བི་ཙའོ། །ཛ་ནི་ཏ། ཏྲི་ཙ་ལས་ཨུཎ་ལ་ཨིཊ་དབྱི་བ་
མེད་པས་ཛ་ན་ཡི་ཏཱ་ཞེས་པར་འགྱུར་རོ། །ཉི་མའི་གཉེན་དང་ལྷ་མོ་སྒྱུ་འཕྲུལ་སྲས་རྣམས་ཏེ་རྒྱས་པར་ལུང་ལས་ཤེས་པར་བྱའོ། །ཚིགས་སུ་བཅད་པ་གཉིས་ཀྱིས་ཚངས་པ་སྟེ་འདིའི་ལུས་ཀྱི་ཚད། ཚད་མེད་ཅིང་ཁྱད་པར་དུ་འཕགས་པ་གང་ཡིན་པ་སྟེ། བྲྀ་ཧ་ཏ་རྒྱ་ཆེ་བའོ་ཞེས་བཤད་པས་
ཚངས་པ་ཞེས་སཱམྦ་སུ་རཱ་ཎ་ལས་བཤད་དོ། །བྱོ་མ་ལ་སོགས་པ་རྣམས་སོ་ཞེས་པས་བྲྀ་ཧི་ལས་མ་ནིང་དང་ནམ་ཨཱ་ག་མ་ཡང་ངོ་། །དེ་ནི་ཚངས་པ་ཞེས་བཏགས་ཏེ་དེའི་ལུས་ཀྱི་ཚད་ཁྱབ་འཇུག་གིས་སྟེང་ནས་མར་བལྟས། དབང་ཕྱུག་གིས་འོག་ན་ཡར་བལྟས་ཀྱང་མ་རྙེད་དོ་ཞེས་གྲག་གོ། །
བདག་སྐྱེས་ནི་ལས་ཀྱི་རླུང་གིས་མ་འཕངས་པས་ཏེ་ཀྭི་པ་རྐྱེན་ནོ། །ལྷ་ལས་རྒན་ནི་ལྷ་རྣམས་ཀྱི་ཆེ་ཤོས་ཡིན་པའི་ཕྱིར་རོ། །གནས་རྣམས་ཀྱི་མཆོག་ལ་གནས་པས་མཆོག་གནས་ཏེ། ཨུཎ་སོགས་ཀྱི་ཚིག་ཕྲད་ཀྱི་མདོས་ཨ་ནའི་ན་དབྱི་བ་ཡང་ངོ་། །བདུན་པ་ལ་མང་པོ་ལ་ཞེས་པས་མི་
འཇིག་གོ། །སྐྱེ་དགུའི་བདག་པོ་རྣམས་ཀྱི་ཡང་ཕ་ཡིན་པས་ན་མེས་པོའོ། །གསེར་གྱི་མངལ་ནི་དྲན་པའི་གཞུང་ལས། །ཁྱབ་འཇུག་རང་བྱུང་བཅོམ་ལྡན་གྱིས། །སྐྱེ་དགུ་སྣ་ཚོགས་བསྒྲུབ་འདོད་པས། །དང་བོར་ཆུ་རྣམས་བསྐྱེད་བྱས་ནས། །དེ་ལ་ས་བོན་རབ་ཏུ་འཕངས། །གསེར་གྱི་
མདོག་ཅན་རབ་མཛེས་པའི། །སྒོ་ང་ཆུ་ལས་རང་བྱུང་སྟེ། །དེ་ལས་མཆོད་སྦྱིན་རང་བྱུང་བ། །ཚངས་པ་རང་བྱུང་རྣམ་པར་གྲགས། །གསེར་གྱི་མདོག་ཅན་དེ་ཉིད་ལ། །བཅོམ་ལྡན་དེ་ནི་ལོ་གཅིག་གནས། །སྒོ་ང་དུམ་བུ་གཉིས་གྱུར་པས། །སྟེང་དང་འོག་ཏུ་དེ་ནས་ཆགས། །ཞེས་སོ། །
ཉེ་བར་སྤྱོད་པ་ལས་གསེར་གྱི་མདོག་ཅན་གྱི་སྒོ་ང་ནི་གསེར་ཡིན་ལ་དེའི་སྙིང་པོ་ནི་མངལ་ལོ། །འཇིག་རྟེན་དབང་ནི་གཙོ་བོའོ། །རང་བྱུང་ཞེས་ཀྱང་བྱ་སྟེ་ཀྭི་པ་རྐྱེན་སྭ་ཡཾ་བྷཱུ་ལ་ནོ། །གདོང་བཞི་ནི་ཚངས་པས་ཐིག་ལེ་མཆོག་མ་ཞེས་པའི་བུ་མོ་ཞིག་སྤྲུལ་པས་དེ་ལ་རང་ཉིད་ཆགས་ཏེ། བུ་མོ་དེ་
[258a]གཡས་གཡོན་ལ་སོགས་པའི་ཕྱོགས་བཞིར་སོང་བ་ལ་བལྟས་པས་གདོང་པ་བཞི་བྱུང་ངོ་། །སྟེང་གི་ཕྱོགས་སུ་སོང་བ་ལ་བལྟས་པས་སྟེང་གི་གདོང་པ་དང་ལྔ་བྱུང་སྟེ། དབང་ཕྱུག་གིས་ནམ་མཁའ་ནས་མཐོང་ནས་དེར་ངོ་ཚ་བའི་ཆད་ལས་ལ་སྟེང་གི་གདོང་པ་བཅད་
དོ། །དེ་ནས་གདོང་བཞིར་གྲགས་ཏེ། འདི་ལ་གདོང་བཞི་ཡོད་པས་སོ། །དྷ་ཏཱ་བྱེད་པ་པོ་ཞེས་ཀྱང་བྱ་སྟེ། ད་དྷ་ཏིའི་བྱིངས་ལ་རྣམ་པར་འཛིན་པར་བྱེད་པ་ལ་ཏྲྀ་ཙ་རྐྱེན་ནོ། །ཁྱབ་འཇུག་གི་ལྟེ་བའི་པདྨ་ལས་བྱུང་བའི་ཕྱིར་འདི་ལ་པདྨའི་སྐྱེ་གནས་ཅན་ཞེས་བྱའོ། །ཉེས་ཅན་ནི་རང་གིས་སྤྲུལ་པའི་བུ་
མོ་ལ་ཆགས་པས་ན་སྟེང་གི་གདོང་པ་ཡང་བཅད་དེ་དེས་ན་ཉེས་ཅན་ཏེ། དྲུ་ཧི་ལ་མང་པོ་ལས་སོ་ཞེས་པས་དྲུ། དཀྵི་དག་ལ་ཨིན་ཡང་ངོ་། །འབྱུང་བ་རྣམས་རྣམ་པར་བསྒྲུབ་པར་འདོད་པས་ན་སྣ་ཚོགས་སྒྲུབ་བྱེད་ཅེས་ཏེ། ར་ཙ་སོ་སོར་འབད་པ་ལའོ་ཞེས་ཙུར་ལ་སོགས་པར་འཇུག་པ་ལས་
བརྗོད་དོ། །བྱེད་པ་པོ་ལ་ཨ་ཙ་རྐྱེན་ནོ། །པྲྀ་ཥོ་ད་ར་དྲུ་ཧི་ཌ་ལ་སོགས་པ་ཉིད་ཀྱི་ཕྱིར་ཨ་ཡིག་གི་ཨི་ཉིད་དང་ནུ་མ་ཨཱ་ག་མ་ཡང་ངོ་། །བི་རིཉྪ་ཞེས་པ་སྣ་ཚོགས་སྐྱེད་པར་བྱེད་པས་སྣ་ཚོགས་སྒྲུབ་བྱེད་དོ། །པདྨའི་གདན་ཅན་ཞེས་ཀྱང་བྱ་སྟེ། སློབ་དཔོན་ར་བྷ་སའི་བཞེད་པའོ། །སྲིད་པ་
གསུམ་གྱི་གྲོང་ཁྱེར་སྒྲུབ་པ་ལ་མཁས་ཤིང་མངོན་པར་བྱ་བ་ཉིད་ཀྱིས་ན་སྣ་ཚོགས་སྒྲུབ་བྱེད་ཅེས་པ་ནི་སློབ་དཔོན་སམྦ་ལཱིའི་བཞེད་པ་ཡང་ངོ་། །འབྱིན་བྱེད་ནི་འགྲོ་བ་ཐམས་ཅད་དེ་ལས་བྱུང་བར་འདོད་པའོ། །སྲྀ་ཛ་ཏཱི་ནི། ཏྲི་ཙ་ལ་སྲྀ་ཛི་དྲི་ཤ་དག་གི་ཛྷ་ལ་ལ་ཨ་མའོ། །སྐྱེ་དགུའི་བདག་པོ་
ནི་སྐྱེ་འགྲོ་ཐམས་ཅད་ཀྱི་གཙོ་བོའོ། །རིག་བྱེད་པ་ཞེས་ཀྱང་བྱ་སྟེ། བིད་རིག་པར་བྱེད་པ་ལའོ། །བི་དྷིའི་ཨིན་ལས་ཨ་སིའོ། །སྣ་ཚོགས་བྱེད་ནི་ལྷ་ཚངས་པས་བསྐལ་པ་འཆགས་པའི་དུས་སུ་སྐྱེ་བོ་གཞན་ཡང་བདག་གིས་བསྐྱེད་པར་བྱའོ་སྙམ་དུ་བསམས་པ་ལས་བྱུང་བའོ། །བི་ཤྭ་ལ་སྲྀ་
ཇ་ཏི་ལས་ཀྭི་པའོ། །ནྱངྐུ་ལ་སོགས་པ་ཉིད་ཀྱི་ཕྱིར་ཚིག་མཐའ་ལ་ཝལ་དང་པོའི་ཙ་ཀུ་ཉིད་དང་། ཨ་ཙ་དང་པོ་མ་ཡིན་པ་ལ་ནི་པཱ་ཏའི་ན་མི་འདོད་པའི་ཡུལ་གྱི་ཕྱིར། བི་ཤྭ་སྲྀ་ཀའོ། །གང་དག་ནྱངྐུ་ལ་སོགས་པར་སྲྀ་ཛི་མི་འདོད་པ་དེ་དག་གི་ལུགས་ལས་ཥ་ཉིད་དོ། །བི་ཤྭ་སྲྀ་ཌ། སློབ་དཔོན་པཱ་ཎི་ནི་པ་
[258b]རྣམས་ཀྭིན་གྱི་རྐྱེན་གྱི་ཀུ་ཞེས་པ་འདིར་ཀྭི་ནའི་རྐྱེན་དེ་གང་ལས་ཀྭི་ནའི་རྐྱེན་ཞེས་དེར་བསྒྱུར་བ་ཡང་དག་པར་ཤེས་པར་བྱེད་པའི་ཕྱོགས་ལ་ཀྭི་ནའི་རྐྱེན་མཐའི་ཀུ་ཉིད་དོ། །སྭགྦྷྱ་མ། ཀྭི་ས་པའི་མཐའ་མ་ཡིན་པའི་ནི། རཛྫུ་སྲྀགྦྷྱཱ་མ། དེ་མ་བསྒྱུར་བ་ཡང་དག་པར་ཤེས་པར་བྱེད་པ་ལ་ནི་ཀྭི་པའི་མཐའི། རཛྫུ་
སྲྀགྦྷྱཱ་མ། བི་ཤྭ་སྲྀབྷྱཱ་མ། དེ་བཞིན་དུ། པྲ་ཛཱ་སྲྀ་ཀ་ལ་སོགས་པའོ། །བི་ད་དྷཱ་ཏི་ལ། པྲ་མ་ལ་སོགས་པ་རྣམས་ལས་ད་དྷཱ་ལས་ཀི་བི་དྷིའོ། །དེ་རྣམས་ཀྱིས་ཚངས་པའི་མིང་རྣམས་སོ། །ཕྱེད་དང་བཅས་པའི་ཚིགས་སུ་བཅད་པ་བཞིས་ཁྱབ་འཇུག་སྟེ། ཁྱབ་འཇུག་ཅེས་པ་འགྲོ་བ་
མཐའ་དག་དེ་ཡིས་ཁྱབ་ཅིང་བཅིངས་པའི་ཕྱིར་ན་ཁྱབ་འཇུག་གོ། །སྲྀ། བི་ཥི་དག་ལས་ཀིཏ་ཅེས་པས་ནུབ་བོ། །ལམ་སྣ་ཚོགས་ལ་བརྟེན་པས་ན་སྲེད་མེད་དེ། དེ་ཉིད་གཅིག་བུའི་བུ་ཡིན་པས་སྲེད་མེད་ཀྱི་བུའོ། །ཚིག་སྔ་མ་ལས་མིང་ལའོ་ཞེས་པས་ཎ་ཉིད་དོ། །གཞན་རྣམས་ཀྱིས་ཡང་ངོ་
ཞེས་པའི་ཕྱོགས་ལ་རིང་པོའོ། །ནོར་ལྷའི་བུ་དང་སྲེད་མེད་ཀྱི་བུ་ཡང་སྟེ། ནོར་ལྷ་ནི་སྣ་ཚོགས་གཟུགས་སོ་ཞེས་སྐབས་གསུམ་གྱི་ལྷག་མར་རོ། །ནག་པོའི་ཡོན་ཏན་དང་ལྡན་པའི་ཕྱིར་ནག་པོའོ། །རྟུལ་མོའི་བུ་ནི་མའི་མིང་ལས་ཏེ་བི་ཀུཎྛ་ཞེས་པའི་མ་ལས་སྐྱེས་པས་ན། ལྷག་མ་
ལས་ཨཎའོ། །ཨ་ཤྭཏྠ་ཐོས་ནི་བིཥྚ་རའི་ཤིང་དྲུང་ན་གནས་པར་ཐོས་སོ། །ཨ་སུན་རྐྱེན་ནོ། །དབང་པོའི་དབང་ཕྱུག་ནི་དབང་པོ་རྣམས་ཀྱི་བདག་པོའོ། །མེ་ཏོག་ལྟོ་ནི་ལྷ་མོ་གྲགས་མ་ཞེས་བྱ་བ་ཁྱབ་འཇུག་གི་ཆུང་མའོ། །དེས་མེ་ཏོག་ཕྲེང་བ་མགོ་ལ་འཇོག་པར་འདོད་པ་ལ་མ་སླེབ་པས་
ལྟོ་བ་ལ་བཞག་གོ། །དེ་ཡིས་ཉེ་བར་མཚོན་པས་མེ་ཏོག་ལྟོ་ཅན་ནོ། །སྐྲ་ཅན་གསོད་ནི་ལྷ་མ་ཡིན་སྐྲ་ཅན་ཞེས་བྱ་བ་ཁྱབ་འཇུག་གིས་བསད་དོ་ཞེས་གྲག་གོ། །ཀེ་ཤི་ནི་ཞེས་པ་ལ་ལྷ་མ་ཡིན་བསད་དོ་ཞེས་པས་ཌ་རྐྱེན་ནོ། །པྲྀ་ཥོ་ད་ར་སོགས་པ་ཉིད་ཀྱི་ཕྱིར་ཡི་གེའི་རྣམ་འགྱུར་དག་
གོ། །དེ་ལྟར་ཡང་། གང་ཕྱིར་ཁྱོད་ཀྱིས་སྐྲ་ཅན་བསད། །དེ་ཕྱིར་བདག་གིས་བསྟན་པ་ཐོས། །སྐྲ་ཅན་ཞེས་བྱ་འཇིག་རྟེན་དུ། །བྱུང་བ་མིང་གི་བསྙད་པ་ཉིད། །ཅེས་བཤད་དོ། །སྒྱེས་བུ་སྦྲང་རྩི་ཞེས་བྱ་བའི་རིགས་ལས་བརྒྱུད་ནས་བྱུང་བས་སྦྲང་རྩིའི་བུ་ཞེས་གྲགས་སོ། །སྐྱེ་བོ་
[259a]རྣམས་རང་གིས་བསད་ཅིང་འབྱིན་པའི་ཕྱིར་ན་བདག་སྐྱེས་སོ། །ཀྭིས་རྐྱེན་ནོ། །སྦྱིན་དགྲ་ནི་ལྷ་མ་ཡིན་སྦྱིན་བྱེད་ཅེས་བྱ་བ་དེ་ཡིས་བསད་དེ་དེས་ན་སྦྱིན་དགྲའོ། །པད་དཀར་མིག་ནི་ཁྱབ་འཇུག་གིས་དྲག་པོ་མཆོད་པའི་ཕྱིར་པདྨ་དཀར་པོ་སྟོང་གི་གཏོར་མའི་གཟུགས་བྱས་
པ་ལ། དྲག་པོས་དེ་ལ་གཅིག་མི་སྣང་བར་བྱས་པ་ན། འདིས་མིག་གཅིག་ཕྱུང་ནས་པདྨ་དཀར་པོའི་གནས་སུ་བཞག་པས་པད་དཀར་མིག་ཅེས་གྲགས་སོ། །ཀླྀ་སྐླྀ་ལས་རང་གི་ཡན་ལག་ལ་ཥ་ཙའོ། །གླང་རྫི་ནི་འདི་བ་ལང་སྐྱོང་བའི་རིགས་སུ་གྱུར་པ་ན་ཆར་ཆེན་པོ་འབབ་པའི་ཚེ་འདིས་རི་བོ་
བཏེག་ནས་བསྲུངས་པས། དེ་ནས་བྲམ་ཟེ་རྣམས་ཀྱིས་པ་ལང་སྐྱོང་བའི་དཔོན་དུ་བསྐོས་སོ། །དྷཱ་རི་པཱ་རི་ཞེས་པ་ལ་སོགས་པས་ཤའོ། །ཤ་ལ་མུ་ཙ་ལ་སོགས་པ་རྣམས་ཀྱི་ཞེས་པས་ནུ་མའོ། །མཁའ་ལྡིང་རྒྱལ་མཚན་ནི་འདིའི་རྟགས་མཚན་ནོ། །གོས་སེར་ཅན་ནི་འདིའི་གོས་ལས་སོ། །
མི་འཛག་ཅེས་པ་འདིའི་གོ་འཕང་རྟག་པས་ཉམས་པ་དང་འགྱུར་བ་མེད་པའོ། །རྭ་གཞུ་ཞེས་པ་ཁྱབ་འཇུག་གི་གཞུ་སྟེ་དེ་དང་ལྡན་པས་ཨིནའོ། །བི་ཥུའི་སྒྲ་ལས་མང་པའི་ཚིག་གི་དོན་རྣམས་རྒྱས་པས་མི་ཟད་པའོ། །བིཥུ་དོན་སྣ་ཚོགས་པར་བཤད་པའི་ཕྱིར་འདིར་ཅིའི་ཕྱིར་མི་ཟད་པའི་སྡེ་
ཚན་དུ་རྣམ་པར་བརྟགས་ཏེ་སྤྲོས་ཞེས་པ་ནི་སློབ་དཔོན་པོ་པཱ་ལི་ཏའོ། །དེས་ན་བིཥུ་ཉིད་ཀྱང་དེ་ལས་ལྔ་སྦྱོར་བ་ཞེས་དང་ཀིནྟ་ཞེས་ལོ་མ་སོགས་ཀྱི་མདོར་རཏྣ་མ་ཏིས་བཤད་དོ། །འགྲོ་བ་ཐམས་ཅད་ལ་འདིས་ཁྱབ་པས་སྣ་ཚོགས་ཏེ་བི་ཤྭཀླེ་ནའོ། །འདིར་མིང་ལ་ཀུ་མ་ཡིན་པ་ལས་
ཞེས་པས་ཀ་སྡེ་ལས་ཕ་རོལ་གྱི་ཥ་ཉིད་མེད་དོ། །འགྲོ་བ་འཇོམས་ནི་རྒྱ་མཚོའི་ནང་ན་གནས་པའི་ལྷ་མ་ཡིན་གྱི་འགྲོ་བ་ཞེས་པ་འདིས་བསད་པས་འགྲོ་བ་འཇོམས་ཏེ། ནནྡི་སོགས་ལས་ལྥུའོ། །གཞན་དག་བསྐལ་པ་འཇིག་པའི་དུས་སུ་འགྲོ་བ་འཇོམས་ཞེས་སོ། །སྟེང་གི་དབང་པོ་ནི་
ས་གཞིའི་སྟེང་གི་དབང་པོ་འཇིག་རྟེན་གྱི་གཙོ་བོ་སྟེ། ཨུ་པ་རཱནྟྲ་ལ་སྲྀ་ཥོ་ད་ར་ལ་སོགས་པ་ཉིད་ཀྱིས་ཨུ་པེནྡྲ་ཞེས་བྱས་པའོ། །དེ་ཡང་། བདག་གི་སྟེང་ལམ་དབང་པོ་ནི། །ས་ཡི་དབང་ཕྱུག་ཁྱོད་གནས་པ། །ནག་པོ་ཞེས་པ་སྟེང་གི་དབང་། །འདི་ནི་གནམ་གྱི་ལྷ་ཉིད་དོ། །ཞེས་བཤད་དོ། །
[259b]ཡང་ན་དབང་པོ་དང་ཉེ་བས་ཉེ་དབང་ཞེས་པ་སྟེ་གཞན་གྱི་དོན་གྱི་བསྡུ་བའོ། །དབང་པོ་གཞན་སྐྱེས་ནི་ལྷའི་དབང་པོའི་ནུ་བོ་སྟེ། ལྷ་རྣམས་ཀྱི་དགྲ་ལྷ་མ་ཡིན་རྣམས་བསད་པས་དབང་པོ་གཞན་སྐྱེས་སོ་ཞེས་གྲག་གོ། །དེ་ཉེ་བར་མཚོན་པ་དང་དེའི་ཉེ་བར་སྤྱོད་པ་ལས་འདིའི་ལག་ན་འཁོར་ལོ་སྟེ། །
ཕྱག་བཞིའི་གཡས་དང་པོ་འཁོར་ལོའོ། །ཁྱབ་འཇུག་གི་ལྟེ་བ་ནི་པདྨའི་ལྟེ་བ་སྟེ། ནཱ་བྷི་ལས་ཞེས་པས་ཨཙ་རྐྱེན་ནོ། །ལྷ་མ་ཡིན་སྦྲང་རྩི་ཞེས་བྱ་བའི་དགྲ་ཡིན་པས་སྦྲང་རྩིའི་དགྲའོ། །གནས་གང་དང་གང་ཡིན་པ་ཐམས་ཅད་ཁྱབ་འཇུག་གིས་ཁྱབ་པས་འདུག་གནས་ལྷ་སྟེ་མང་པོ་ལ་ཀྲྀ།
བཱ། པཱ། ཛི། མི། སྭ་དི། སཱ་བྷྱ། སྲྀ་རྣམས་ལས་ཨུཎའོ། །འདུག་གནས་ཀྱང་འདི་ཡིན་པས་འདུག་གནས་ལྷའོ། །ནོར་ལྷའི་བུ་ཞེས་པ་ཡང་འདིའི་མིང་སྟེ་སྔར་སྲེད་མེད་ཀྱི་བུ་བཤད་པའི་སྐབས་སུ་བཤད་ཟིན་ཏོ། །གོམ་གསུམ་གནོན་ཞེས་པ་ལྷ་མ་ཡིན་སྟོབས་ལྡན་བསླུ་བའི་དོན་དུ་འདིས་
གོམ་པ་གསུམ་གྱིས་མནན་པ་སྟེ། ལྷ་མ་ཡིན་སྟོབས་ལྡན་ལ་ཁྱབ་འཇུག་གིས་མིའུ་ཐུང་གི་གཟུགས་སུ་བྱས་ཏེ་ས་གཞི་གོམ་པ་རེ་བླངས་པས་གསུམ་ཡང་ཁྱེར་ཟེར་བས་ལུས་བསྐྱེད་དེ་རི་རབ་དང་རྒྱ་མཚོའི་མཐིལ་ལ་རྐང་པ་གཉིས་གཞག་ནས་གཅིག་གིས་ས་མེད་པས་སྟོབས་ལྡན་གྱི་མགོ་
ལ་བཞག་གོ། །དེས་ན་གོམ་གསུམ་གནོན་ཞེས་གྲག་གོ། །།ལྷ་མོ་དགའ་བྱེད་ཅེས་བྱ་བ་ཁྱབ་འཇུག་གི་མའི་མིང་གིས་བཏགས་ཏེ། དེ་བ་ལ། བུ་རྒྱུད་ལ་ཨ་ཏ་ལས་ཨིཉའོ། །ཀིཏ་ལ་ཡང་ངོ་ཞེས་པས་ལ་སོགས་པས་ཨ་ཏ་ཨེ་ཙའོ། །མིང་སྔོན་མ་ཉིད་ཀྱི་ཕྱིར་བྲྀཌྜྷྱཾ་བྷཱ་བ་ཨི་ཏྱ་
ནཱཪྵཾ་ཞེས་པ་རིགས་སྟོན་པའོ། །འདི་ལས་མིའི་རིགས་ལའོ་ཞེས་པས་དཱི་ཥའོ། །དཻ་བི་ཀི་ལྷ་མོ་སྟེ་དེ་དགའ་བར་བྱེད་པ་ནི་དེའི་བུའོ། །དཔའ་བོའི་རྒྱུད་ནི་ཁྱབ་འཇུག་གི་མེས་པོའི་རྒྱུད་ལ་དཔའ་བོ་ཞེས་བྱ་བ་བྱུང་བས་དེའི་བརྒྱུད་པའོ། །དཔལ་གྱི་བདག་པོ་ཞེས་ཀྱང་བྱའོ། །སྐྱེས་བུའི་མཆོག་ནི་
བདག་ཡིན་ཏེ་དེས་ན་མཆོག་གི་བདག་ཉིད་ཀྱི་ཕྱིར་སྐྱེས་བུ་མཆོག་ཅེས་བྱའོ། །མེ་ཏོག་ཕྲེང་ལྡན་ནི་དེ་ནགས་ཀྱི་མེ་ཏོག་གི་ཕྲེང་བ་དང་ལྡན་པས་བྲྀ་ཧྱ་མ་ལཱ་ལ་སོགས་ལས་ཨི་ཎིའོ། །སྟོབས་ལྡན་འཇོམས་ཞེས་ཀྱང་བྱ་སྟེ། འདི་ལ་ལྷ་མ་ཡིན་སྟོབས་ལྡན་འཇོམས་པའི་ངང་ཚུལ་ལྡན་པས་
[260a]རིགས་ལས་ཞེས་སོགས་ཀྱི་ཎི་ནིའོ། །འཁར་བའི་སྒྲ་ནི་ལྷ་མ་ཡིན་འཁར་བ་ཞེས་པ། རྐང་པ་གཉིས་ནས་འཐེན་ནས་བཀས་ནས་བསད་པས་སོ། །འོག་དབང་སྐྱེས་ནི་ཚངས་པ་སྒོ་ང་ལས་སྐྱེས་ཤིང་དབང་ཕྱུག་རང་འབྱུང་ཡིན་ལ། འདི་ཉིད་འོག་གི་དབང་པོ་
ལས་སྐྱེས་པ་སྟེ་མངལ་སྐྱེས་སོ། །ཀུན་འགེངས་ནི་འགྲོ་བ་ཐམས་ཅད་དེས་ཁྱབ་ཅིང་གང་བའི་ཕྱིར་ན་ཀུན་འགེངས་ཏེ། བྷྲྀ་བྲྀ་ཏྲྀ་ཛི། ཞེས་པ་ལ་སོགས་པ་ཁ་རྐྱེན་ནོ། །ལྷ་མིན་འཇོམས་ནི་ལྷ་མ་ཡིན་ཀཻ་ཊ་བྷ་ཞེས་བྱ་བ་བསད་པས་སོ། །རྡེབ་བྱེད་ནི་ལྷ་མ་ཡིན་རྣམས་བྲག་དང་ས་ལ་རྡེབ་
ཅིང་གསོད་པ་སྟེ། ཨི་ཥི། བྱཱ་དྷ། བྷི་དི། གྲྀ་དྷི། དྷྲྀ་ཥི། པྲྀ་ཐི། མྲྀ་དི་ལས་ཀུའོ་ཀ་འགྲོ་བ་དེ་རྣམས་ཀྱིའོ་ཞེས་པས་ཡཎ་ཨིཀ་ཏུ་བསྒྱུར་བས་བི་དྷུཿདཔལ་གྱི་བྷྲི་ལ་བེའུས་མཚན་པ་ཞེས་པ་ནི་འདིའི་སྙིང་ག་ལ་སྤུའི་བྱེ་བྲག་དཔལ་བེའུས་དབྱིབས་ཀྱིས་བྱས་པ་སྐྱེས་བུ་ཆེན་པོའི་མཚན་གྱི་ཁྱད་
པར་ཞིག་ཡོད་པས་དེའི་རྟགས་ཀྱིས་མཚན་པས་ན་དཔལ་བེའུས་ཞེས་པས་བྱུ་དྷི་མ་མཚན་པ་ཞེས་སོ། །དཔལ་བེའུས་མཚན་པ་དང་འོག་སྡེབ་བགྱེད་དབང་སྐྱེས་དང་སྦྲང་རྩིའི་བུ་དང་རང་བྱུང་ཞེས་པ་རྣམས་རིན་ཆེན་མཛོད་ཀྱིའོ། །དེ་ལ་དེ་དག་གིས་ཉེ་བར་མཚོན་པ་དང་ཉེ་བར་སྤྱོད་པ་ལས་དཔལ་
བེའུས་མཚན་པ་ཞེས་སོགས་ཚིག་རྣམ་པར་སྦྱར་རོ། །དེ་རྣམས་ཀྱིས་ཁྱབ་འཇུག་གི་མིང་གི་རྣམ་གྲངས་སོ། །ནོར་གྱི་ལྷ་ནི་རིན་པོ་ཆེ་ལ་རྩེའོ། །བྱ་བ་ལས་ཨཎའོ། །ཨཎ་ཀའི་རྔ་ཅན་ནོ་ཞེས་ཕ་རོལ་མོའི་བཟོ་ཁྱད་པར་ཕུལ་དུ་བྱུང་བ་ཤེས་པ་སྟེ། ཁྱབ་འཇུག་གི་ཕའི་མིང་ངོ་། །ཚིགས་
སུ་བཅད་པ་གཉིས་ཀྱིས་སྟོབས་བཟང་སྟེ་ཁྱབ་འཇུག་གི་ཕུ་བོ་ཡིན་ནོ། །སྟོབས་བཟང་ནི་འདི་ལ་སྟོབས་ཕུལ་དུ་བྱུང་བ་ཡོད་པའོ། །ལྷ་མ་ཡིན་རབ་འཕྱང་བསད་པས་ན་རབ་འཕྱང་གསོད་ཅེས་ཏེ། ཊཀ་ལ་ཞེས་པས་ཊཀ་རྐྱེན་ནོ། །ཀ་འགྲོ་བ་ལ་ཡང་ཧ་ན་ལས་སོ་ཞེས་པས་ཨཏ་དབྱིའོ། །
ཀྫིནྣ་ཧ་ནའི་ཧ་ཞེས་པས་ཀུ་ཉིད་དོ། །སྟོབས་ལྷ་ནི་གང་ལ་སྟོབས་ཕུལ་དུ་བྱུང་བ་ལྡན་པ་སྟེ། སྟོབས་ཀྱང་འདི་ཡིན་ལ་ལྷ་ཡང་ཡིན་པས་སྟོབས་ལྷའོ། །འདིར་ཨཪྴ་སོགས་ལས་ཨཙ་རྐྱེན་ནོ། །མི་འཛག་ཅེས་པ་ནི་ཁྱབ་འཇུག་སྟེ་དེའི་སྔོན་དུ་སྐྱེས་པས་ན་མི་འཛག་སྔོན་སྐྱེས་ཞེས་བྱའོ། །
[260b]རཱིང་ཉན་པ་ལའོ། །བི་ཙའི་མཐའ་ལས་མ་ཏུབ་ལ་རྒྱུ་སྐར་ནམ་གྲུ་ལ་ཞེས་གོ་ར་སོགས་སུ་བཀླགས་པའི་ཕྱིར་མིང་ལའོ་ཞེས་པས་བ་ཉིད་ཡང་ནའོ། །རེ་བ་ཏཱི་དེས་ཉེ་བར་མཚོན་པ་དང་ཟླ་བ་དང་ལྡན་པའི་དུས་སུ་སྐྱེས་པས་ན་ནམ་གྲུ་སྐྱེས་ཞེས་བྱའོ། །དུས་ཀྱི་ཐུན་མཚམས་ལས་རྒྱུ་སྐར་ལ་ཨ་ཎའོ། །
བཏྶ་ཤཱ་ལ་རྒྱུ་སྐར་རྣམས་ལས་མང་པོ་ལ་ཞེས་པས་འཇིག་གོ། །ཨཎ་ལ་སོགས་པ་འཇིག་པ་ལ་ལུཀྱ་གོ་ཎྱཱ་དི་ནཱཾ་ཞེས་པས་དཱིཥ་ཡང་འཇིག་པ་ལ་སླར་ཡང་གོ་ར་སོགས་ཉིད་ལས་དཱི་ཥའོ། །དེ་དགའ་བར་བྱེད་པ་ནི་བདག་པོ་སྟེ་གཟུགས་ཕུན་སུམ་ཚོགས་པས་དགའ་བར་བྱེད་པའོ། །མཐར་
འཛིན་པར་བྱེད་པའི་དོན་ལ་ཛྭ་ལ་སོགས་པ་རྣམས་ལས་ཨཎ་ལའོ་ཞེས་པས་ཎའོ། །འདོད་པ་རྣམས་སྐྱོང་བར་བྱེད་ཅིང་རྣམ་པར་རོལ་པའི་ཕྱིར་ཞེས་པས་ཨཎའོ། །འདིའི་མཚོན་ཆ་ཐོང་ཤོལ་ཡིན་པས་ན་ཤོལ་གྱི་མཚོན་ནོ། །གོས་སྔོན་ཅན་ནི་འདིའི་གོས་ལས་སོ། །སྣར་མ་ཞེས་བྱ་
བ་ནོར་ལྷའི་ཆུང་མའོ། །དེའི་བུ་ཡིན་པས་ན་སྣར་མའི་བུ་རྒྱུད་ལ་ཤུ་བྷྲ་སོགས་ལས་ཌྷ་ཀའོ། །ཏཱ་ལ་ནི་ཤིང་གི་ཁྱད་པར་ཏེ། དེ་ཡང་སམྦ་སུ་རཱ་ཎ་ལས། རྒྱལ་མཚན་བསྒྲེང་བའི་སྐབས་སུ་ནི། །ཏཱ་ལ་ཏཱ་ལའི་རྣམ་པར་བྱ། །ཆུ་སྲིན་ཆུ་སྲིན་དབྱིབས་ཅན་ནོ། །ཞེས་བཤད་དོ། །གཏུན་
ཤིང་དང་གཤོལ་དང་ཏཱ་ལ་རྣམས་འཛིན་པས་ན་ཞེས་སློབ་དཔོན་ར་བྷ་སས་ཀྱང་བཤད་དོ། །གཤོལ་གྱིས་དགྲ་བོ་ཡང་དག་པར་འགུགས་པར་བྱེད་པས་ན་ལེགས་འགུགས་ཏེ་ནནྡི་སོགས་ལས་ལྤུའོ། །ཐོང་པའི་ལག་ཅེས་ཀྱང་བྱ་སྟེ། འདིར་སི་ར་དང་ལྒང་ལ་དང་ཧ་ལ་ཞེས་པ་ལ་སོགས་པ་
ནི་དེས་ཉེ་བར་མཚོན་པ་དང་ཉེ་བར་སྤྱོད་པ་ལས་འདིའི་ཕྱག་མཚན་ནོ། །ཀླུ་འཇོམས་ནི། ཆུ་བོ་ཡ་མུ་ནཱ་ཞེས་བྱ་བའི་ཀླུ་ཀཱ་ལིནྡཱི་ཞེས་པ་དེ་གཤོལ་གྱི་མཚོན་ཆས་དྲལ་ནས་བསད་ཞེས་གྲག་གོ། །ནནྡི་སོགས་ལས་ལྻུའོ། །སྟོབས་ལྡན་ནི་ཐོང་ཤོལ་སྟོབས་ཕུལ་དུ་བྱུང་བ་དང་
ལྡན་པ་སྟེ། ཨཪྴ་སོགས་ལས་ཨཙའོ། །དེ་རྣམས་ཀྱིས་སྟོབས་ལྡན་གྱི་མིང་ངོ་། །མྱོས་བྱེད་ཅེས་པ་ནས་ཚངས་སྤོང་ཞེས་པའི་མཐར་ཐུག་པ་ཁྱབ་འཇུག་གི་བུ་འདོད་པའི་མིང་ངོ་། །འདོད་པས་མྱོས་བྷི་ད་ལ་པར་བྱེད་པའི་ཕྱིར་མྱོས་བྱེད་དེ། ནནྡཱི་སོགས་ལས་ལྻུའོ། །མྱོས་པར་བྱེད་དོ་
[261a]ཞེས་པས་ཀིཔའོ། །ཡིད་སྲུབ་ནི་སེམས་གཡེང་བར་བྱེད་པའོ། །གསོད་བྱེད་ཅེས་པ་ནི་འདོད་པའི་གནས་སྐབས་བཅུ་ལ་སོགས་ཏེ་ཆགས་པའི་དབང་གིས་འཆི་བར་ཡང་བྱེད་དོ། །འདི་ནི་ཀུན་གྱིས་བཟློག་པར་དཀའ་བའི་ཕྱིར་ན་རབ་སྟོབས་སོ། །ཉའི་རིགས་ཀྱི་ཆུ་སྲིན་
ཉིད་ཉ་སྟེ། འདིས་མཚན་པས་ན་ཉའི་ཏོག་ཅན་ནོ། །ཚངས་འཇོམས་ནི་ཚངས་པ་ཡང་ཀུན་ཏུ་རྨོངས་པའི་མཚོན་ཆས་རང་གི་སྤྲུལ་པའི་བུ་མོ་ལ་ཆགས་པར་གྲག་གོ། །འདིར་བྲཧྨ་ཎིདྲྀསྟ་བཱན། ཞེས་པ་ཀནྡཱརྦཿཞེས་པར་བསྒྱུར་བ་ནི་པྲྀ་ཥོ་ད་ར་ལ་སོགས་པའོ། །ཡང་ན་ཀ་མ་ཞེས་པ་ཨམ་
མཐའ་ཅན་ནི་མི་ཟད་པ་བདེ་བ་བརྗོད་པའོ། །བདེ་བ་དང་ལྡན་པས་ན་བདེ་བ་ཅན་ནོ། །དེ་རྣམས་ལ་དྲྀ་ཥྱ་ཏི་ཨུརྞྞ་ས་ཏི་ཞེས་པ་ཨཙའོ། །དྲྀསྟ་ཉིད་ལས་དརྤཱ་ཀཿའོ། །སྙེམས་པ་ནི་ཐམས་ཅད་འདོད་པ་ལ་དགའ་བར་བྱེད་པའོ། །ལུས་མེད་ནི་དབང་ཕྱུག་རི་བོ་གངས་ཅན་ལ་ལྷ་མོ་གཽ་རཱིས་མཆོད་
པ་བྱེད་ཅིང་གནས་པ་ན་ལྷ་རྣམས་ཐེ་ཚོམ་དུ་གྱུར་ཏེ། གཽ་རཱི་དང་ལྷན་ཅིག་དཀའ་ཐུབ་བྱེད་པ་བདེན་ནམ་ཟེར་ནས་དེར་འདོད་པའི་ལྷ་བལྟར་བཏང་བ་དང་། འདོད་པའི་ལྷའི་མདའ་ལྔ་རིམ་གྱིས་འཕངས་པས། དང་པོ་དང་གཉིས་པ་ལ་རྟོག་པ་ཙམ་ཡང་མ་བྱུང་། གསུམ་པ་དང་བཞི་པ་ལ་
རྟོག་པ་ཙམ་དུ་གྱུར་ཏེ་ལྔ་པ་ཕོག་པ་དང་གཽ་རཱི་དང་གནས་པས་དཀའ་ཐུབ་ཞིག་གོ། །དེའི་སྐད་ཅིག་ཕྱི་མ་ལ་འགྱོད་ནས་ཅི་ཉེས་སྙམ་དུ་བསམས་པས་འདོད་པས་ཉེས་པར་ཤེས་ནས་མིག་གསུམ་ནས་མེ་བྱུང་སྟེ་འདོད་པའི་ལྷ་བསྲེགས་སོ། །དེ་ནས་འདོད་པ་གཏན་ནས་མེད་ན་སྐྱེ་བ་ལེན་པ་
མེད་པས་ལུས་མེད་པའི་སེམས་ཅན་དུ་བྱས་སོ། །འདོད་པ་ནི་སྦྱོར་བ་ལ་སོགས་པའི་འདོད་པའོ། །ཀ་མ་ཡ་ཏི་ལ་སུར་ཏེཙྪམ་སྐྱེད་པར་བྱེད་པ་དང་སྦྱོར་བ་པོ་ལ་ཎིའི་མཐའ་ལས་ཨ་ཙའོ། །ཨ་མའི་མཐའ་ལས་ཀྱང་ངོ་ཞེས་པས་ཐུང་ངུ་ནི། ཀ་མི་ཨ་མི་ཙམ་རྣམས་ཀྱི་མ་ཡིན་ནོ་
ཞེས་པས་མེད་དོ། །འདིའི་མདའ་ལྔ་ནི། སྨྱོ་བྱེད་དང་། སྲེད་བྱེད་དང་། ཀུན་དུ་རྨོངས་བྱེད་དང་། སྐེམ་ཀ་མུལ་ཀཱ་མ་བསྒྲུབ་པའོ་བྱེད་དང་། འཆི་བྱེད་ཅེས་པ་རྣམས་སོ། །དེ་ཡང་རྒྱལ་བའི་ལྷའི་སྡེབ་སྦྱོར་གྱི་རྒྱ་བསྟན་བཅོས་ཀྱི་ཆེར་འགྲེལ་པ་ལས། དགའ་བྱེད་རབ་ཏུ་སྲེད་བྱེད་དང་། །རྨོངས་
[261b]བྱེད་དེ་བཞིན་བརྒྱལ་བར་བྱེད། །འཆི་བྱེད་རྣམས་ནི་འདོད་དབང་གི། །མདའ་ལྔ་རྣམས་སུ་རབ་ཏུ་བསྒྲགས། །ཞེས་བཤད་དོ། །རང་གི་ཡིད་ལ་དྲན་པའི་ཕྱིར། དྲན་པ་སྟེ་སྨྲ་ར་ཡ་ཎྱུ་ཀཎྛེ་ཡ་ཏི་ཨཙའོ། །སྡོམ་པའི་སྒྲ་ནི་ལྷ་མ་ཡིན་སྡོམ་པ་ཞེས་བྱ་བ་འདིས་བསད་པས་དེའི་ཕྱིར་ན་སྡོམ་
པའི་དགྲའོ། །ཡང་འདོད་ཆགས་ལ་སོགས་པས་དབང་པོ་ལྔ་པོ་གསོད་པའི་ཕྱིར་ན་ཡང་སྡོམ་པའི་དགྲའོ། །རང་གི་ཡིད་ལས་ཕོ་མོ་སྦྱོར་བ་ལ་སོགས་པ་འབྱུང་བའི་ཕྱིར་ན་ཡིད་ལས་སྐྱེས་ཏེ། ཞེས་སྨྲྀ་ལ། སྒེག་པའི་ཚུལ་གྱིས་སྲོག་ཆགས་རྣམས་ཀྱི་ཡིད་ལས་སྐྱེས་སོ་ཞེས་པས་ཌ་རྐྱེན་ནོ། །
བདུན་པ་མང་པོ་ཞེས་པས་འཇིག་གོ། །མེ་ཏོག་མདའ་ཅན་ནི་བྱིའི་ལུས་ལ་རྨ་མེད་པར་སྙིང་ལ་འབགས་པའོ། །རང་ལས་བྱུང་བས་ན་གཞན་ལས་མ་སྐྱེས་པའོ། །འདོད་པ་འཕེལ་བས་མེ་ཏོག་གཞུ་ཅན་ནོ། །དགའ་མ་ནི་འདོད་ལྷའི་ཆུང་མའོ། །དེ་ནས་དགའ་མའི་བདག་གོ། །དགའ་རབ་དབང་
ཕྱུག་ཅེས་ཀྱང་བྱའོ། །ཆུ་སྲིན་རྒྱལ་མཚན་ཞེས་ཀྱང་བྱའོ། །བདག་ལས་བྱུང་ནི་གཞན་མ་ཡིན་པའོ། །ཚངས་སྤོང་ནི་དཀའ་ཐུབ་རྒྱང་དུ་འཕེན་པའོ། །སཱུ་དེད་པ་ལའོ། །པྲཧྨ་ཏ་པཿསུ་བ་ཏི་ཞེས་པས་ཀྭི་པའོ། །ཚངས་སྤོང་སྟེ་འདོད་པའོ། །འཆི་མེད་ཕྲེང་བར་བྲཧྨ་སཱུའི་སྒྲ་ལས་ཕ་རོལ་དུ་
འདོད་པ་བརྗོད་པ་ལས་ཨིའི་སྒྲ་བཀླགས་སོ། །ཀྲྀཙྪ་ཡོཿ ཉའི་ཏོག་དང་མདའ་ལྔ་པ་དང་མེ་ཏོག་མདའ་ཅན་དང་། ཚངས་སྤོང་དང་། ཨི་དང་། མ་འགགས་པ་དང་། ཨུ་ཥའི་བདག་ཅེས་པ་རྣམས་སོ། །དྲག་པོའི་འབངས་ཀྱིས་སྦྱར་བའི་མཁས་པའི་མགུལ་རྒྱན་གྱི་དྲིས་ལན་ལས། ཆོས་ཐམས་
ཅད་ལ་འཇིགས་པ་མེད་པ་ནི་ཚངས་པ་རང་ཉིད་ཅེས་སོ། །ར་བྷ་སས་ནི་དེའི་བུམ་འགགས་པ་ལ་བརྗོད་དོ། །མ་འགགས་པ་ཚངས་པའི་ལྟེ་བའི་པདྨ་ལས་བྱུང་ངོ་ཞེས་ལུང་དུའོ། །འགྲོ་བའི་ཏོག་ནི་ཁམས་གསུམ་ཐམས་ཅད་དེའི་འོད་ཟེར་གྱིས་ཁྱབ་པས་འགྲོ་བའི་ཏོག་གོ། །བ་དན་གསལ་
བ་ལ་ཏོག་བཟུང་བས་ན་མཚོན་པར་བྱེད་དོ་ཞེས་སློབ་དཔོན་ར་བྷ་སའོ། །སྣ་ཚོགས་ནི་ཁྱབ་བྱ་ལ་ཏོག་ནི་འདིའི་གཟི་བརྗིད་གསལ་བའོ། །མངོན་པར་ཁྱབ་པ་དང་གཞི་ལ་བདུན་པའི་བསྡུ་བའོ། །རང་ལས་མི་འགག་པར་སྣང་བས་ན་ཏོག་གོ་ཞེས་སྐབས་གསུམ་གྱི་ལྷག་མ་ལས་སོ། །
[262a]དེ་ལ་རྀ་ཤྱོ་མྲྀ་ག་ནི་འདིའི་རྒྱལ་མཚན་གྱི་(སྟོག་,ཏོག་)ཏེ་ཞེས་ཚིག་རྣམ་པར་སྦྱོར་རོ། །རལ་གྲིའི་མཚོན་ཆ་ནི་མ་འགགས་པ་སྟེ་དེ་བཞིན་དུ་ཨེ་བཪྵྱ་ཀེ་ཏ་ན་ཞེས་པ་ཡང་ལུང་ལས་སོ་ཞེས་པས་རྀ་ཤྱའི་སྒྲའི་རེ་ཕ་དང་པོ་དབྱངས་དང་པོ་ཡང་ངོ་། །དེ་ཡང་སཱམྦ་སུ་ར་ཎ་ལས་བཤད་དེ་
ཏཱ་ལ་ཏཱ་ལའི་རྣམ་པར་བྱ། །ཆུ་སྲིན་ཆུ་སྲིན་དབྱིབས་སུ་བྱ། །དེ་ལྟར་ཉེ་བར་ཞུགས་པ་ནི། །རྀ་ཤྱའི་ཉེ་བར་དེ་བརྗོད་དོ། །ཞེས་སོ། །གཞན་གྱིས་འགོག་མི་ནུས་པས་མ་འགགས་པའོ། །ཨུཥཱ་ནི་ལྷ་མ་ཡིན་མདའ་ཞེས་བྱ་བའི་བུ་མོའོ། །དེ་རྣམས་འདོད་ལྷའི་བུའོ། །མཚོན་བྱེད་ཅེས་པ་
ནས་འཕྲོག་བྱེད་ཡུམ་ཞེས་པའི་བར་གྱིས་ཁྱབ་འཇུག་གི་ཆུང་མའོ། །ཐམས་ཅད་འདིས་མཚོན་ཏེ་སྟོན་པས་མཚོན་བྱེད་མའོ། །ལཀྵི་ལས་མུད་ཡང་ནའོ་ཞེས་པས་ཨི་རྐྱེན་ནོ། །ཨ་རྱནྟ་ཉིད་ལས་སུ་དབྱི་བ་མེད་དོ། །ཇི་ལྟར་འདི་ལཀྵྨཱི་ཡིན་ཞེ་ན། ཀྱེ་དཔལ་མོ་ཞེས་བརྗོད་པ་འདི་ནི་འདིར་
འགྱུར་ཏེ། མ་ཏལླཀྵྨཱི་བ་ཛ་སྭ་ཀཉྩི་ད་པ་ར་མི་ཏི། ཨེ་ར་ཀནྟི་ལས་དཱི་ཥའོ་ཞེས་སློབ་དཔོན་བསྲུང་བས་སོ། །གསལ་བར་ལྷན་ཅིག་བརྗོད་པ་ལའོ་ཞེས་པས་འདིར་ལུས་མཆོག་ཡང་དག་པར་བརྗོད་པ་ལ་ཀུཀྐུ་ཊ་ཞེས་དཔེར་བརྗོད་སོ་སོར་བསྒྲུབ་པ་ཉིད་སློབ་དཔོན་པཱུརྞ་ཙནྡྲི་ན་ས་དཱི་ཨུང་ཞེས་
པ་འདིར་རབ་ཏུ་སྦྱར་ཏེ་བསྟན་པ་ལས་ཨང་ཨིཏ་ལས་ཨས་ཨཱིཏ་ཨཱུཏ་སྨོས་པར་བཤད་དོ། །དེའི་ལུགས་ལ་དཱི་ཥ་མེད་ཀྱང་བོད་པ་ལ་ཐུང་དུ་ཉིད་དོ། །ལུགས་གཞན་ལས་ནི་དབྱིངས་ཀྱི་དཔུང་གཉེན་དུ་ལཀྵྨཱི་ལ་སོགས་པའི་མིང་འདི་དག་ཐུང་དུ་མ་ཡིན་པ་ཉིད་བཤད་དོ། །ལག་པར་རྟག་ཏུ་པདྨ་
ལྡན་པའི་ཕྱིར་ཨཪྵ་སོགས་ལས་ཨཙའོ། །པདྨ་ནི་ཀ་མ་ལའོ། །ཁྱད་པར་མེད་པ་ལའང་བརྗོད་པ་འདིའི་དགོངས་པ་ནི་འདམ་སྐྱེས་དང་མཚོ་སྐྱེས་ཞེས་པར་མི་སྦྱོར་རོ་ཞེས་པའོ། །བསྟན་པར་བྱ་བས་ན་དཔལ་ལོ། །ཤྲྀ། སྲུ། དྲུ། པྲུ། ཛུ་རྣམས་ལ་ཀྭིས་སྟེ་རིང་པོའོ། །ཨེ་ར་ཀནྟི་ལས་དཱིཥ་ལ་ཤྲྀ་
ཞེས་པ་དང་ཨས་ལ་ཞེས་དབྱིངས་རབ་ཏུ་གསལ་བའི་ཊཱི་ཀ་ལས་སློབ་དཔོན་བྱམས་པ་སྲུང་བས་སོ། །དཔལ་མོའི་བདག་པོའི་དུང་དང་འཁོར་ལོ་དང་བེེ་ཅོན་དང་རལ་གྲི་དང་ནོར་བུ་རྣམས་རིམ་པ་ཇི་ལྟ་བར་ལྔ་སྐྱེས་ལ་སོགས་པའི་མིང་ཅན་ནོ། །ནུབ་ཕྱོགས་ཀྱི་རྒྱ་མཚོ་ནི་ཉ་ཏི་མིའི་གཟུགས་འཛིན་པའི་ལྷ་
[262b]མ་ཡིན་ལྔ་སྐྱེས་ཞེས་བྱ་བ་གནས་པ་དེའི་རུས་པ་ལས་སྐྱེས་པས་ལྔ་སྐྱེས་ལས་བྱུང་བ་ཞེས་བྱ་བ་སྟེ། གམྦྷཱི་ར་དང་པཉྩ་ཛ་ན་ལས་ཉྱའོ། །དད་པ་ཅན་རྣམས་ཀྱིས་བདེ་བླག་ཏུ་མཐོང་བའི་ཕྱིར་ལེགས་མཐོང་སྟེ། ཤཱ་སི་ཡུ་དྷི། དྲྀ་ཤི དྷྲྀ་ཥི། མྲྀ་ཥ་ལས་ཞེས་པས་ཡུ་ཙའོ། །ཁྱབ་འཇུག་འདིའི་
དབྱུག་པ་ནི་སའི་ནང་དུ་ཞུགས་པས་ས་རྣམས་དགའ་བར་བྱེད་པས་ནས་མོས་ཏེ། ལྷག་མ་ལས་ཞེས་པས་ཨཎའོ། །རལ་གྲི་པཉྩ་ཛ་ནྱ་ནི་དགའ་བྱེད་དེ། སྨོན་པ་ལ་ཝུནའོ། །ཥྚུ་བྷ་རེངས་པ་ལའོ། །ས་རྣམས་རེངས་པར་བྱེད་པས་ན་ས་རེངས་བྱེད་དེ་འཕྲོག་བྱེད་དོ། །ཀ་བ་བཞིན་དུ་མི་གཡོ་ཞིང་
བརྟན་པར་བྱེད་པའོ། །ནཱ་རྱནྟ་དག་ལས་ཞེས་པས་ཥ་ཉིད་མེད་ལ། ཨིཀ་མཐའ་ཉེ་ལས་ཀཽམ་དཀ་ལ། ཀའོ། །དེ་འདིའི་ལྷག་མ་ལས་ཨཎའོ། །དེ་རྣམས་ཁྱབ་འཇུག་གི་རྟགས་རྣམས་སོ། །ཚིགས་སུ་བཅད་པ་གཅིག་གིས་བྱ་ཁྱུང་གི་མིང་ངོ་། །འདབ་བཟང་ཞེས་པ་གཤོག་པ་མཆོག་དང་ལྡན་
པ་སྟེ། ཡོད་པའི་དོན་ལ་མ་ཏུས་རྐྱེན་ནོ། །རྀ་པ་ཞེས་པས་ཝ་ཉིད་ནི། ཀོ་སྟུ་བྷ། །ཡ་ཝ་སོགས་ཉིད་ལས་བཀག་གོ། །ག་རུ་དུག་ཡིན་ལ། འཇོམས་པས་ན་ཌ་སྟེ། པྲྀ་ཥོ་ད་ར་སོགས་ཀྱིས་ག་རུ་ཌའོ། །དྲང་སྲོང་ཏྲི་ཀྵའི་བུ་རྒྱུད་ཡིན་པས་སྐར་མིག་བུ་སྟེ། གརྒ་སོགས་ལས་ཡཉའོ། །འདུལ་བྱེད་སྐྱེས་
ནི་མ་འདུལ་བྱེད་མའི་བུ་རྒྱུད་ཡིན་པས་ན་སྟེ། དཱི་ཨཱས་ཏི་ཨཱུད་ལས་ཞེས་པས་ཌྷ་ཀའོ། །དེ་ཡང་འདུལ་བྱེད་མ་དང་བཀྲ་ཤིས་མ་ཞེས་པ་གཉིས་ཀྱིས་རྒྱལ་པོ་ཞིག་གི་ཆུང་མ་བྱས་པ་ན་ལན་ཅིག་གི་ཚེ་ཉི་མའི་ཤིང་སྐར་མིག་རྟ་མཐོང་བས། འདུལ་བྱེད་མ་དཀར་པོ་ཞེས་ཏྲིཀྵ་ལསྨྲ། བཀྲ་ཤིས་མ་ནི་ནག་
པོ་ཞེས་སྨྲ། དེ་གཉིས་རྒྱལ་བྱས་ཏེ་གང་བདེན་པས་རྒྱལ་པོའི་བཙུན་མོ་བྱེད་པར་བྱས། མི་བདེན་པས་གཡོག་མོ་བྱེད་པར་བྱས་ནས་བལྟ་བར་བྱའོ། །དེ་ནས་ཀླུ་ཞིག་ཡོད་པ་ལ་བཀྲ་ཤིས་མས་བསྙེན་བཀུར་བྱས་ཏེ། ཁྱོད་ཀྱིས་ཉི་མའི་རྟ་ནག་པོར་མཐོང་བར་གྱིས་ཤིག །དེ་ལྟར་མ་བྱས་ན་ཁོ་
མོ་གཡོག་བྱ་དགོས་པར་ཡོད་དོ་བྱས་པས་དེས་ཁས་བླངས་སོ། །ཉི་མའི་རྟ་ནག་པོར་མཐོང་ནས་འདུལ་བྱེད་མས་གཡོག་མོ་བྱས་སོ། །ཤིན་ཏུ་སྡུག་བསྔལ་བར་གྱུར་པ་ན་དྲང་སྲོང་ཏྲིཀྵས་སྒོ་ང་གསུམ་བྱིན་ཏེ། འདིས་ཁྱོད་ལ་ཕན་པར་འགྱུར་གྱི་ཞག་བདུན་མ་བརྟོལ་ཅིག་ཟེར་རོ། །དེ་རིངས་ཏེ་ཉི་མ་གསུམ་
[263a]ན་གཅིག་བརྟོལ་བ་ན་གློག་ཏུ་གྱུར་ཏེ་ནམ་མཁའ་ལ་སོང་ངོ་། །ཡང་དྲུག་ན་གཅིག་བརྟོལ་བ་དང་སྐར་མ་སྐྱ་རེངས་སུ་སོང་། བདུན་པ་ན་གཅིག་བརྟོལ་བ་དང་བྱ་ཁྱུང་དུ་སོང་སྟེ་མ་ལ་ཕྱག་བྱས་ཏེ་ཁྱོད་ཀྱི་བྱ་བ་གང་དགོས་པ་བདག་གིས་བྱའོ་ཞེས་ཟེར་རོ། །ཀླུའི་ཉེས་པས་ཀླུ་
རྣམས་མེད་པར་གྱིས་ཤིག་ཅེས་སྨྲས་ཏེ། དེ་ནས་ཀླུ་རྣམས་བྱ་ཁྱུང་གིས་ཟ་བར་བྱེད་དོ། །མཁའ་འགྲོའི་དབང་ཕྱུག་ཅེས་ཀྱང་བྱའོ། །ཁྱབ་འཇུག་གི་ཤིང་རྟ་ནི་བྱ་ཏྲི་ཏྲིའི་སྒོ་ང་རྒྱ་མཚོའི་འགྲམ་ན་ཡོད་པ་ཆུའི་རླབས་ཀྱིས་མཚོ་ནང་དུ་སོང་ངོ་། །དེར་རྒྱ་མཚོ་ཟད་པར་འདོད་པས་གཤོག་
པ་ཆུར་བཅུག་ཅིང་འདོན་པ་ན། དྲང་སྲོང་ཅིག་ན་རེ་དུད་འགྲོ་ནི་མཐུ་ཆུང་བ་ཟེར་བས། བྱ་ཁྱུང་ཡང་དེ་ན་གནས་པས་ཐོས་ཏེ་ཁྲོས་ནས་འདབ་མ་ཕྱེད་ཀྱིས་རྒྱ་མཚོ་བཀབ། ཕྱེད་ནམ་མཁའ་ལ་ཕྱར་བས་དེ་ན་གནས་པའི་ཀླུ་རྣམས་སྐྲག་སྟེ་ཕྱག་འཚལ་ནས་དེ་མ་ཐག་ཏུ་གཏད་དོ། །དེ་ནས་ལྷ་
རྣམས་ཀྱང་ཤིན་ཏུ་སྐྲག་པར་གྱུར་པ་ན་ཁྱབ་འཇུག་གིས་ཤིན་ཏུ་རིད་པའི་དྲང་སྲོང་གཅིག་ཏུ་སྤྲུལ་ནས་དེའི་དྲུང་དུ་ཕྱིན་པ་ན་དེ་ཡང་བརྩེ་བ་སྐྱེས་ཏེ་གནས་སོ། །དི་ལ་ཁྱོད་ཀྱིས་བདག་གི་བྱ་བ་དོན་ཆེན་པོ་ཞིག་ཡོད་པ་ལ་ལུས་ཀྱིས་མི་སྤྱོད་པས་དེ་ཁྱོད་ཀྱིས་སྒྲུབས་ཤིག་ཅེས་སྨྲས་སོ། །དེ་བདག་གིས་
བྱའོ་ཞེས་ཁས་བླངས་སོ། །དེའི་ཚེ་སྣ་ལ་བཅུག་ནས་འགྱུར་བ་མེད་པར་བྱས་སོ། །དེ་ནས་ཁྱོད་ཀྱིས་བདག་ལྷའི་ཡུལ་དུ་ཁུར་ཅིག་ཅེས་སྨྲས་སོ། །འདིར་ནི་ཁྱབ་འཇུག་གི་བཞོན་པར་གྱུར་པ་སྨོས་སོ། །ཀླུ་མཐར་བྱེད་པ་ནི་རླག་པར་བྱེད་པའོ། །གསེར་འདབ་ཅན་ནི་འདིའི་གཤོག་པ་གསེར་གྱི་
མདོག་ལྟར་མཛེས་པའི་ཕྱིར་རོ། །ལྟོས་འགྲོ་ཟ་ནི་སྦྲུལ་རྣམས་ཟ་བའོ། །དེ་རྣམས་བྱ་ཁྱུང་གི་མིང་ངོ་། །ད་ནི་དབང་ལྡན་ནས་བརྩམས་ཏེ་ཕྱོགས་ཀྱི་ལྷ་ལ་སོགས་པ་བཤད་པར་བྱའོ། །ཚིགས་སུ་བཅད་པ་ལྔའི་དབང་ཕྱུག་གི་མིང་གི་རྣམ་གྲངས་སོ། །ཤམ་ཞེས་པ་ནི་མི་ཟད་པའི་དགེ་བའོ། །དེ་དང་
ལྡན་པའི་ཕྱིར་བདེ་ལྡན་ཀྱང་ངོ་། །བདེ་འབྱུང་ནི་མཆོག་ཏུ་དགའ་བའི་གཟུགས་ཀྱིས་རྟག་ཏུ་གནས་པས་ན་བདེ་འབྱུང་ངོ་། །ཤངྐུ་ལ་སོགས་པ་རྣམས་སོ་ཞེས་པས་ཀུ་དང་མཐའ་དབྱི་བ་འོང་ངོ་། །སུས་དང་སུཔ་དོན་གཅིག་ཅེས་པས་བསྡུ་བའོ། །འདོད་པ་རབ་ཏུ་འབྱུང་བས་འབྱུང་པོ་རྣམས་ཞེས་
[263b]པས་དབང་པོ་དང་དབང་ཕྱུག་དང་དབང་ལྡན་རྣམས་ཀྱི་ཨཱི་ཤ་དང་། ཨཱི་ཤྭ་ར་དང་། ཨཱི་ཤ་ན་ཡང་ངོ་། །ཨཀ་མཐའ་ཉེ་ལས་ཀ་དང་། ཨཱི་ཤྭ་ར་ནི་རང་དོན་ལས་ཞེས་པའི་ཚིག་ཕྲད་ལས་བར་ཡང་ངོ་། །ནུས་པ་དང་ན་ཚོད་དང་ངང་ཚུལ་རྣམས་ལའོ་ཞེས་པས་ཤཱ་ན་ཡང་ནའོ། །ཕྱུགས་བདག་ནི་ར་དང་རི་
དགས་ལ་སོགས་པ་ཐག་པས་བཏགས་པ་བཞིན་དུ་འདིས་ཀྱང་འཇོམས་བྱེད་ལ་སོགས་པའི་འཁོར་རྣམས་བཏགས་པས་བདག་པོ་ཞེས་སློབ་དཔོན་ར་བྷ་སའོ། །ཕྱུགས་ནི་སྐྱེས་བུ་རྣམས་ཏེ་དེ་རྣམས་འཁོར་བའི་འཆིང་བ་ལས་སྐྱོབ་བ་ན་ཞིང་གི་བདག་པོའོ་ཞེས་གཞན་དག་གོ། །ཞི་བ་ནི་ཡོན་ཏན་
གྱི་གནས་སྐབས་དང་བྲལ་བ་མཆོག་ཏུ་དགའ་བའི་རང་བཞིན་གྱི་ཕྱིར་རྣམ་འགྱུར་མེད་པར་གྱུར་པ་སྟེ། ཤི་བ་ལ་སོགས་པ་རྣམས་སོ་ཞེས་པས་ཀྭན་དང་། ཨི་ཉིད་དང་མ་དབྱི་བ་ཡང་ངོ་། །དེའི་མཚོན་ཆ་ནི་མདུང་ངོ་། །དབང་ཕྱུག་ཆེན་པོ་ནི་གོང་ན་རྒྱལ་པོ་གཞན་མེད་པའོ། །གསོད་བྱེད་ནི་
བསྐལ་པ་འཇིག་པའི་དུས་ན་འདིས་ཐམས་ཅད་འཇིག་པའོ། །འབྱུང་བ་རྣམས་འཇིག་པ་ལ་ཤྲི་ཎོ་ཏི་སྟེ། གྲཱྀ། ཤྲྀ་དག་ལས་ཝའོ། །བདེ་བ་ནི་ངེས་པར་ལེགས་པའི་མཚན་ཉིད་ཀྱི་དགའ་བའོ། །དེ་བྱེད་པས་ན་བདེ་བྱེད་དེ་ཀ་རོ་ཏི་ལ་ཨ་ཙའོ། །གཙུག་ན་ཟླ་བ་ནི་རྒྱ་མཚོ་བསྲུབས་པ་ལས་བྱུང་
བའི་ཟླ་བའི་དབུ་རྒྱན་ནོ། །འབྱུང་པོའི་དབང་པོ་ནི་ས་ལ་སོགས་པ་འབྱུང་བ་ལྔ་པོ་རྣམས་ཀྱིས་མི་རྣམས་རིགས་པ་བཞིན་སྐྱེད་ཅིང་རབ་ཏུ་འཇོམས་པས་སོ་ཞེས་པ་རིན་ཆེན་མཛོད་དུའོ། །ཡང་ན་འཇོམས་བྱེད་ལ་སོགས་པས་འབྱུང་པོ་རྣམས་ཀྱི་དབང་པོའོ། །དགྲ་སྟའི་དུམ་བུ་ནི་གཡུལ་གྱི་
དུས་སུ་དབང་ཕྱུག་གི་དགྲ་སྟ་ཁ་ཆག་གོ་ཞེས་གྲག་གོ། །རི་དབང་ནི་རི་བོ་ཀེ་ལ་ཤའི་བདག་པོའོ། །རི་སྨོད་ནི་འཇོམས་བྱེད་ལ་སོགས་པའི་འཁོར་རྣམས་རི་བོ་གངས་ཅན་ལ་ཉེ་བར་སྤྱོད་པའི་ཚེ་སྤྲུལ་པས་རིའི་གཟུགས་ཆུང་ངུར་བྱས་སོ། །པྲ་ལ་སོགས་པ་མེད་པ་ལས་ཀའོ། །ཡང་ན་རི་ལ་ཉལ་
ཞིང་གནས་པར་བྱེད་པ་སྟེ་ཌ་རྐྱེན་ནོ། །ཚིམ་བྱེད་ནི་སྙིང་སྟོབས་ཀྱི་ཡོན་ཏན་རྫོགས་པར་གྱུར་པས་བདེ་བར་བྱེད་པ་སྟེ་ཨིཀ་མཐའ་ཉེ་ལས་ཀའོ། །འཆི་ལས་རྒྱལ་ནི་དྲང་སྲོང་དཀར་པོ་ཞེས་པ་ལ་འཆི་རྟགས་བྱུང་བ་ལ་དབང་ཕྱུག་གི་བྱིན་གྱིས་བརླབས་པའི་གཞུང་འཆི་ལས་རྒྱལ་བཀླགས་
[264a]ཕས་འཆི་རྟགས་ལས་རྒྱལ་བས་ན་འཆི་ལས་རྒྱལ་ཏེ། བྷྲྀ་བྲྀ་ཏྲཱྀ་ཞེས་པ་ལ་སོགས་པས་ཁ་རྐྱེན་ནོ། །གཟིག་གོས་ནི་དེའི་པགས་པ་ལས་བྱས་པའི་གོས་སོ། །སྐྱོ་མེད་གཞུ་ནི་པི་ནཱ་ཀཱི་ཞེས་འབྱུང་སྟེ་དབང་ཕྱུག་ཁོ་ནའི་གཞུའི་མིང་ངོ་། །འཇོམས་བྱེད་ནི་དབང་ཕྱུག་གི་
འཁོར་རོ། །དྲག་ཤུལ་ནི་ཁྲོས་པའི་དུས་སུ་ངའི་སྟེང་ན་སུ་ཡང་མེད་དོ་སྙམ་པའོ། །ཨུན་ཚོགས་པ་ལའོ། །ཛིལ དཱུ་ར་ལ་སོགས་པ་རྣམས་སོ་ཞེས་པ་སར་ཀའོ། ཉིད་ཀྱང་ངོ་། །དཔལ་གྱི་མགྲིན་ནི་རྒྱ་མཚོ་བསྲུབས་པ་ལས་དུག་ནག་པོ་བརྩེགས་པ་བུམ་པ་གང་བྱུང་བ་དེ་གཞན་དུ་
བཞག་ན་སེམས་ཅན་འཆི་བར་བྱེད་ཅིང་ལྟོ་བར་སོང་ན་འཚིག་པར་བྱེད་པས་དབང་ཨུ་ཐ་སྒྲུབ་པ་ཕྱུག་གི་མགྲིན་པར་བཞག་གོ། །དེའི་སྟོབས་ཀྱིས་མགྲིན་ང་།། [ཙུའ་]བེེ་ཌཱུརྱའི་མདོག་ལྟར་ཤིན་ཏུ་ལེགས་པར་གྱུར་པས་ན་དཔལ་གྱི་མགྲིན་པ་སྟེ། དཔེར་ན་བདག་གི་ཁ་ནི་དབྱངས་ཅན་
དང་མགྲིན་པ་ནི་དཔལ་ཞེས་པ་བཞིན་གཞན་གྱི་དོན་གྱི་བསྡུ་བའོ། །དེ་ཉིད་ཀྱི་ཕྱིར་འདི་ལ་མགུལ་ནག་ཅེས་ཀྱང་བྱའོ། །ཐོད་པ་འཆང་བ་ཡང་ངོ་། །གཡོན་ཕྱོགས་ལྷ་ནི་ཆགས་ཅན་ཟུར་གྱིས་ལྟ་བས་མཛེས་པ་བཞིན། འཇིག་རྟེན་ལས་འདས་པ་ལ་གནས་པས་འཇིག་རྟེན་ལས་ཕྱིར་ལོག་
པའམ་ཤིན་ཏུ་ལེགས་པའི་ཕྱིར་གཡོན་ཕྱོགས་ལྷའོ། །ལྷ་ཆེན་པོ་ནི་ལྷ་ཐམས་ཅད་ཀྱིས་ཀྱང་མཆོད་པའི་ཕྱིར་རོ། །གང་ཞིག་ལྷ་རྣམས་ཐམས་ཅད་ཀྱིས། །མཆོད་པའི་ཚད་ནི་ཆེན་པོས་མཆོད། །མ་ཧཱ་ཞེས་པ་མཆོད་པའི་བྱིངས། །དེ་ཕྱིར་ལྷ་ཆེན་མཆོད་ཆེན་བརྗོད། །ཞེས་སཱསྦྲ་སུ་ར་ཎ་
ལས་སོ། །སྣ་ཚོགས་མིག་ནི་བི་ཏུ་པཱཀྵ་ཞེས་འབྱུང་སྟེ་འདིའི་མིག་གཡས་པ་ཉི་མ། གཡོན་པ་ཟླ་བ། དབུས་མེའི་མིག་གོ། །སཀྠི་ཨཀྵི་ལས་རང་གི་ཡན་ལག་ལས་ཥ་ཙའོ། །མིག་གསུམ་པ་ཞེས་ཀྱང་བྱའོ། །མེའི་ཁུ་བ་ཞེས་པ་ནི་གཞོན་ནུ་སྨིན་དྲུག་གི་སྐབས་སུ་བཤད་པར་བྱའོ། །སྔོན་རབས་སྡོང་བུ། །
ཀུན་མཁྱེན་དང་རལ་ཁུར་ཅན་ཞེས་ཀྱང་བྱ་སྟེ། ཛ་ཊ་ཚོགས་པ་ལའོ། །ཨིར་ཞེས་པས་ཨུཎ་སོགས་ཅན་གྱི་ཨའོ། །ཁུར་ནི་ཚོགས་ཏེ་འདིའི་རལ་པའི་ཚོགས་སོ། །ཚངས་པས་སྦྱིན་སྲེག་བྱས་པ་ན་མེའི་ནང་དུ་དཔྲལ་བ་ནས་རྡུལ་ལྷུང་བས་མེ་སྔོན་པོ་དང་དམར་པོར་སོང་། །དེ་ལས་དབང་ཕྱུག་
[264b]སྐྱེས་པས་སྔོན་དམར་ཅན་ཞེས་བྱའོ། །དེ་ཡང་། རྟ་ནི་དམར་པོར་བྱུང་གྱུར་ཅིང་། །དེ་ཚེ་སླར་ཡང་སྔོན་པོར་གྱུར། །སྔོན་དམར་ཞེས་པ་འདི་དག་ལས། །གཙོ་བོ་འདི་ནི་བྱུང་བར་གྱུར། །ཞེས་བཤད་དོ། །འཕྲོག་པ་ནི་མུན་པའི་ཡོན་ཏན་གྱིས་འགྲོ་བ་ཐམས་ཅད་འཕྲོག་པར་བྱེད་པ་སྟེ་ཨཙ་རྐྱེན་
ནོ། །དྲན་པ་ནི་འདོད་པའི་ལྷའོ། །དེ་མིག་ནས་མེ་ཕྱུང་བས་བསྲེགས་པས་ན་དྲན་འཇོམས་སོ། །བསྐལ་པ་འཇིག་པའི་དུས་ན་འགྲོ་བ་ཐམས་ཅད་ཀྱང་འདིས་འཇོམས་པས་ན་འཇོམས་བྱེད་དོ། །བྱེད་པ་པོ་ལའང་གྷ་ཉའོ། །བྲརྣམའི་བྷརྫའོ། །ཨསྦ་ཀ་ནི་མིག་གོ། །ལྷ་མ་ཡིན་གྱི་གྲོང་ཁྱེར་སུམ་
བརྩེགས་མདའི་མེས་བསྲེགས་པས་གྲོང་གསུམ་མཐར་བྱེད་དོ། །གང་གཱ་འཛིན་པ་ནི་མཐོ་རིས་ཀྱི་གནས་ཐམས་ཅད་བསྐལ་པའི་མེས་བསྲེགས་པའི་དུས་སུ་ལྷ་མོ་གང་གཱ་ལྷུང་ནས་བྱུང་བ་ན་ནམ་མཁའ་ལ་རལ་བ་བརྐྱང་ནས་རལ་པའི་སྟེང་དུ་གཟུང་ངོ་། །སྒྲའི་བསྒྲུབ་ཚུལ་གྱིས་འདིར་ཡང་མིག་གསུམ་པ་སྨོས་པ་སྟེ། སྔ་མ་ནི་ཏྲི་
ལོ་ཙ་ན་ཡིན་ལ། འདིར་ནི་ཏྲི་དང་ཨམྦ་ཀ་སྦྱར་བ་ཏྲྱ་མྦ་ཀ་ཞེས་པའོ། །དེ་ནས་གང་གཱ་འཛིན་དུ་གྲགས་སོ། །ལྷ་མ་ཡིན་ལོང་བ་ཞེས་པ་བསད་པས་ལོང་བའི་དགྲའོ། །ཁྱུ་མཆོག་རྒྱལ་མཚན་ནི་གླང་གི་རྒྱལ་མཚན་ནོ། །མཆོད་སྦྱིན་འཇོམས་ནི་ཨུ་མའི་ཕ་དྲང་སྲོང་གསལ་བ་ཞེས་བྱ་བས་མཆོད་སྦྱིན་བྱེད་པའི་ཕྱིར་ལྷ་
ཐམས་ཅད་གདན་དྲངས་ལ། དབང་ཕྱུག་གཅེར་བུར་གནས་པས་ངོ་ཚ་སྙམ་སྟེ་མ་བོས་སོ། །དེར་དབང་ཕྱུག་ཁྲོས་ཏེ་བསད་དོ་ཞེས་གྲག་གོ། །ནམ་མཁའི་སྐྲ་ཅན་ནི་ནམ་མཁའ་ལ་རལ་པ་བརྐྱང་པ་སྟེ། མངོན་ཁྱབ་དང་གཞི་ལ་བདུན་པའི་བསྡུ་བའོ། །ཞུགས་པར་གྱུར་པའི་དོན་ཅན་
ཉིད་ཀྱི་ཕྱིར་བྱ་བའི་ཚིག་མི་སྦྱར་རོ། །སྲིད་པ་ནི་ཡོན་ཏན་རྫོགས་པས་འདི་ལས་སྣ་ཚོགས་འབྱུང་བས་སྲིད་པ་སྟེ། ཨསྟི་བསྒྱུར་བའི་བྷཱུ་ལས་རྀཏ་ཀྱི་ཨུཏ་ཀྱི་ཨ་སའོ། །ཤྲི་བྷུ་དག་ལས་པྲ་ལ་སོགས་པ་མེད་པ་ཞེས་པས་ཤྲི་དང་ལྷན་ཅིག་སྤྱོད་པའི་བྷུ་སོགས་ཉིད་ལ་གྷ་ཉའོ། །འདིས་འཇིགས་
བྱེད་ཆེན་པོའི་གཟུགས་སུ་བྱས་ཏེ་ཁམས་གསུམ་པོ་འཇིགས་པར་བྱེད་པར་བྱེད་པས་ན་འཇིགས་བྱེད་དེ། བྷཱི་ལས་ཥུཀ་ཀྱང་ངོ་ཞེས་པས་མ་བྷཱི་མ་ཀའོ། །བྷ་བ་གནས་བྱེད་ནི་བསྐལ་པ་ཞིག་ཀྱང་གནས་པ་སྟེ། དྷེ་ནུ་ལ་སོགས་པ་རྣམས་སོ་ཞེས་ས་ནུའི་ཎ་ཉིད་ཀྱང་ངོ་། །རུའི་ཞེས་པས་ར་དབྱི་ཞིང་
[265a]དྲ་ཕྱིས་པ་ལ་ཨཎ་ལས་ཞེས་པས་རིང་པོའོ། །དུ་བྱེད་ནི་རུ་དྲ་སྟེ། ཚངས་པས་དབང་ཕྱུག་སྐྱེ་བ་ལེན་དུ་བཅུག་པས་དེ་ནས་དབང་ཕྱུག་དུས་སོ། །དེས་ན་དུ་བྱེད་དུ་གྲགས་སོ། །དེ་ཡང་། ཁྱོད་ལ་རུ་དྲ་ཞེས་པའི་མིང་། །དུ་བའི་ཕྱིར་ན་ཐོབ་པ་ཡིན། །ཞེས་བཤད་དོ། །ཏཉྩི་
བཉྩི། །ཤ་ཀི། ཀྵི་པི། ཀྵུ་དི། ཏུ་དི། མ་དི། མནྡི། ཙནྡ་རྣམས་ལས་ར་ཀའོ། །ཨུ་མཱ་ནི་དབང་ཕྱུག་ན་རེ། གངས་ལྡན་ལ་དཀའ་ཐུབ་ལ་འགྲོ་ཞེས་སྨྲས་པས་ཨུ་མཱ་རེངས་ཏེ་ཨུ་ཞེས་སྨྲས་ཏེ། ཨུ་མཱ་རུ་གཞན་དུ་དྲག་པོར་གྲགས་སོ། །གྲགས་སོ། །དེའི་བདག་པོ་དབང་ཕྱུག་གོ། །དེ་རྣམས་ཀྱི་དབང་ཕྱུག་
གི་མིང་ངོ་། །ཏུ་དྲའི་བསྒྲུབ་ཚུལ་གི་མིང་ངོ་། །ཆུས་གང་དག་བྱེད་ནི་དབང་ཕྱུག་གི་ཁོ་ནའི་རལ་པའི་མིང་སྟེ། ཀ་སརྡ་ཞེས་འབྱུང་ངོ་། །སརྦྦ་རྫོགས་པ་ལའོ། །སམྤད་ལ་སོགས་པས་ཀྭི་པའོ། །ཝའི་ར་ལས་དབྱིའོ། །ཀ་ནི་གང་གཱའི་ཆུ་ལ། པཱུ་ར་ནི་གང་བ་སྟེ་སྒྲ་སྒྲོགས་པར་བྱེད་དག་པར་བྱེད་པས་ན་སུས་ལས་ཞེས་པས་
ཀའོ། །ཡང་ན་ཀ་ནི་རྒྱན་དུ་གྱུར་པ་སྟེ་ཚངས་པའི་མགོའོ། །གང་ལ་འཛིན་པར་བྱེད་པ་ལ་ཌ་རྐྱེན། ཀ་སརྡྡཿའོ། །རལ་པ་བཅིངས་པ་ཞེས་ཀྱང་བྱའོ། །སྐྱོ་མེད་ཁྱབ་ཅེས་པ་ནི་དབང་ཕྱུག་གི་གཞུའི་མིང་སྟེ། གྲོང་ཁྱེར་གསུམ་སྲེག་པའི་མདའ་མེ་འབར་བའི་ཚོགས་ནམ་མཁར་ཁྱབ་པས་
བཅོམ་པས་ན་པ་ནཱ་ཀའོ། །ཨ་སི་ཉིད་འདིར་ཨ་སི་ཧི་ཏར་བཤད་པ་ནི་བྱ་བ་བརྗོད་པ་སྟེ། པྲ་ལ་སོགས་པའི་བསྡུ་བ་བརྗོད་པའོ། །ཤ་ཀནྟུ་ལ་སོགས་པ་ཉིད་ཀྱི་ཕྱིར་ཨ་ཡིག་ནི་ཕ་རོལ་གྱི་གཟུགས་ཉིད་དོ། །དེའི་རྣམ་གྲངས་སྒྲ་ལྡན་གཞུ་སྟེ། གཱཎྜི་ཨ་ཛ་ག་ལས་མིང་ལའོ་ཞེས་པས་ཝ་རྐྱེན་དང་
གཞན་རྣམས་ལ་སྐྱེ་མེད་ཁྱབ་ཡང་ངོ་ཞེས་པས་རང་བཞིན་གྱི་མཐའ་རིང་པོ་ཉིད་དོ། །ཨཛ་གཱ་ཝཾ་ཞེས་ཀེ་ཤ་ལ་སོགས་པའི་མདོར་པཱུརྞ་ཙནྡྲ་ནས་དཔེར་བརྗོད་དོ། །མིང་གི་བྲེང་བར་ནི་དང་པོ་རིང་པོར་སྣང་སྟེ། སྠ་ཎརྡྷ་ནུ་ར་ཛ་གཱ་ཝཾ་ཞེས་སོ། །ཤངྒ། དྷ་ནུ། སྨ་རཱ་རི། ཨ་ཛ་གཱ་ཝཾ། ཨ་ཛ་སྱ་བཱ་
པཻ་ཀཾ། ཞེས་པ་རྣམས་རིན་ཆེན་མཛོད་དང་བྷ་ཥའི་འགྲེལ་པར་སྐྱེས་བུ་མཆོག་གིས་ཀྱང་བཤད་དོ། །གཞན་དག་ནི་གཎྜི་ཨ་ཛ་ཀ་ལས་མིང་ལའོ་ཞེས་པ་ཨ་ཛ་ཁྱབ་འཇུག་གོ། །ཀ་ཚངས་པའོ། །དེ་དང་ལྡན་པས་ཝའོ་ཞེས་སོ། །དེ་ཡི་འཁོར་ནི་རབ་འཇོམས་སོགས་ཞེས་པ་འདིར་སཱ་རི་ཥ་འཁོར་
[265b]དེ་ནི་སཱ་རི་ཥ་ད་ཞེས་པར་བསྒྲུབས་པ་སྟེ། འདི་རྣམས་ཀྱི་དབང་ཕྱུག་གི་མི་མཐུན་པའི་ཕྱོགས་འཇོམས་པ་གཏུམ་པོ་དང་། དགའ་བྱེད་དབང་ཕྱུག་དང་། ནག་པོ་ཆེན་པོ་དང་། བྷྲྀང་གི་ཎི་ལ་སོགས་པའི་ཚོགས་རྣམས་སོ། །སཱ་རི་ཥ་ད་ལས་ཨརྒྱཤྩ་ཞེས་པས་ཎའོ། །དེ་རྣམས་རབ་འཇོམས་
འཁོར་རྣམས་སུ་བཤད་དེ། དྲག་པོ་ལ་སྡང་བ་རྣམས་རབ་ཏུ་འཇོམས་པར་བྱེད་པས་ཨ་ཙ་རྐྱེན་ནོ། །ཚངས་མ་ལ་སོགས་མ་མོ་རྣམས་ཞེས་པ་ནི། ལྷ་མ་ཡིན་ཏུ་ཏུ་དང་དབང་ཕྱུག་འཐབས་པ་ན་དེའི་དུས་སུ་དབང་ཕྱུག་གི་རྡུལ་ས་ལ་ལྷུང་བ་ལས་ཚངས་མ་ལ་སོགས་པའི་མ་མོ་བདུན་དུ་གྱུར་
ཏེ། དེ་ཡང་འདི་ལྟར། ཚངས་མ་དང་། ཁྱབ་འཇུག་མ་དང་། དབང་མོ་དང་། ཕག་མོ་དང་། ལུས་ངན་མོ་དང་། དྲག་མོ་དང་། གཞོན་ནུ་མ་རྣམས་སོ། །ཚངས་མ་ནི་རྒྱལ་རིགས་མ་རུ་བརྗོད་དེ། ཎིའི་མཐའ་ལས་བྱེ་བ་ལས་ཨཎ་ལའོ་ཞེས་པར་མཚོན་བྱ་དང་མཚོན་བྱེད་དུ་སློབ་དཔོན་
སྐྱེས་བུ་མཆོག་གིས་བྱས་སོ། །ཚིག་སྔ་མ་ལས་མིང་ལའོ་ཞེས་པས་ཎ་ཉིད་དོ། །ཊིཏ་ཌྷ་ཨཎ་ལ་སོགས་པར་དཱི་པའོ། །ཚངས་པའི་མཐུ་ལས་བྱུང་བ་ནི། །ཚངས་མ་ཞེས་པར་མངོན་པར་བརྗོད། །ཅེས་པ་སྟེ། གཏུམ་མོ་བདག་ཉིད་ཆེན་མོའོ། །ཚངས་མ་ཞེས་པ་ལ་སོགས་པར་ཨསྟུ་
ཞེས་བཀླགས་པ་ནི་ཚངས་པ་འདི་ཚངས་མ་སྟེ། ལྷག་མ་ལས་ཨཎའོ། །ཨུཎ་སོགས་ལ་མ་ཡིན་ཞེས་པས་ཨནྟིའི་ཨ་ཙ་ལ་སོགས་པ་དབྱིའོ། །ཚངས་མར་གྱུར་པ་ནི་ཚངས་པའི་ནུས་པ་དང་བྷ་ར་ཏཱི་དང་སོ་མ་བལླ་རཱི་ཞེས་པ་དྲག་པོས་ཀྱང་ངོ་། །ཀ་ཡེ་ཚངས་མ་ལུས་ངན་མ། །ཁྱབ་
འཇུག་དྲག་མོ་སྐེམ་བྱེད་མ། །གཏུམ་མོ་ཟླ་བ་མ་ཁྱོད་འདུད། །ཅེས་བཱ་ལ་རཱ་མ་ཡ་ཎ་སློབ་དཔོན་མངོན་པར་དགའ་བས་ཀྱང་ངོ་། །ཁྱབ་བདག་ནི་ཕུན་སུམ་ཚོགས་པ་རྣམས་ཀྱི་བདག་པོའོ། །རྣམ་གྲངས་ནི་ཁྱབ་བྱེད་དོ། །ཆུང་ངུ་ལ་སོགས་པ་ནི་དབང་ཕྱུག་གི་ཡོན་ཏན་བརྒྱད་དེ། ཆུང་ངུ་
དང་། ཡང་བ་དང་། ཐོབ་པ་དང་། རབ་ཏུ་ཐོབ་པ་དང་། དེ་བཞིན་དུ་མཆོད་པར་བྱ་བ་དང་། དབང་བ་དང་། དབང་སྒྱུར་བྱེད་པ་དང་། འདོད་པ་བཞིན་གནས་པ་སྟེ། ཕྲ་བ་ལ་སོགས་པའི་རབ་ཏུ་དབྱེ་བས་དབང་ཕྱུག་གི་ཡོན་ཏན་གྱི་འབྱོར་པ་བརྒྱད་དུ་མངོན་པར་བརྗོད་དོ། །དེ་ལ་ཕྲ་བ་ནི་གང་
[266a]གི་ཡོན་ཏན་ཕྲ་བར་གྱུར་པས་རྒྱུ་དང་འབྲས་བུ་དང་བཅས་པའི་ཉེར་སྤྱོད་རྣམ་པར་སྤྱོད་པས་ན་ཕྲ་བ་ཞེས་བརྗོད་དོ། །ཡང་བ་ནི་ཡང་བ་དེ་ཉིད་རླུང་བཞིན་དུ་ཆེས་ཡང་བ་གང་ཡིན་པའོ། །ཐོབ་པ་ནི་གང་འདོད་པ་རབ་ཏུ་ཐོབ་པ་སྟེ། དཔེར་ན་སོར་མོའི་རྩེ་མོས་ཀྱང་ཟླ་བ་ལ་
རེག་པའོ། །རབ་ཏུ་ཐོབ་པ་ནི་འདོད་པ་ལ་གེགས་མེད་པ་སྟེ། དཔེར་ན་ཆུ་ལ་བྱ་བ་བཞིན་དུ་ས་ལ་ཡང་བྱིའུ་ཟུལ་བྱེད་པའོ། །མཆོད་པར་བྱ་བ་ནི་མཆོད་པ་ཉིད་དོ། །འཁོར་གྱིས་བརྗེད་པར་བྱ་བ་གང་ཡིན་པའོ། །དབང་བ་ནི་གཙོ་བོར་གྱུར་པ་ཉིད་དེ། བརྟན་པ་དང་གཡོ་བའི་འབྱུང་པོ་རྣམས་
སྒྱུར་བར་བྱེད་པ་གང་ཡིན་པའོ། །དབང་སྒྱུར་བར་བྱེད་པ་ནི་དབང་བྱེད་དེ། རང་གི་རྒྱུད་ལ་སྤྱོད་པ་གང་ཡིན་པའོ། །འདོད་པ་ལ་འདོད་པས་གནས་པའི་ངང་ཚུལ་གང་ཡིན་པ་དེའི་དངོས་པོ་ནི་འདོད་པ་བཞིན་གནས་པ་ཉིད་དོ། །བྱིངས་རྣམས་ནི་དོན་དུ་མ་ཅན་ཉིད་ཀྱི་ཕྱིར་འདིར་ཤཱི་ངའི་བྱིངས་
ནི་གནས་པར་བྱེད་པའི་དོན་ཏེ། ས་དང་ནམ་མཁའ་དང་བར་སྣང་ལ་ཀུན་དུ་གནས་པའི་ཡོན་ཏན་གང་ཡིན་པའོ་ཞེས་པའི་དོན་ཏོ། །དེ་དག་ནི་གྲངས་བདུན་ཅུ་པའི་རྒྱ་ཆེར་འགྲེལ་དུ་སློབ་དཔོན་ཛ་ཡ་མཾ་ག་ལས་རྣམ་པར་ཕྱེ་བའོ། །ཚིགས་སུ་བཅད་པ་ཕྱེད་དང་གཉིས་ཀྱི་ཨཱུ་མཱའི་མིང་ངོ་། །
ཨུ་མཱ་ཞེས་པ་མ་མ་སྟེ། དཀའ་ཐུབ་བཀག་པས་དེ་ནས་ཨུ་མར་གྲགས་ཏེ། བཞིན་བཟང་མར་འགྲོའོ། །ཀ་ཏྱཱ་ཞེས་པའི་བུ་མོ་ཡིན་པས་ཀ་ཏྱཱའི་བུ་མོའོ། །གརྒ་སོགས་ལས་ཡཉའོ། །ལོ་ཧི་ཏ་སོགས་རྣམས་དང་ཤ་ཀ་ལའི་མཐའ་རྣམས་ལ་ཞེས་པས་ཥྥའོ། །ཥི་ཏ་ལས་དཱི་ཥའོ་
སེར་སྐྱ་མ་ནི་དབང་ཕྱུག་དཀའ་ཐུབ་ལ་ཞུགས་ནས་སེར་སྐྱ་མ་ཁྱོད་དང་ལྷན་ཅིག་མི་གནས་པའི་དཀའ་ཐུབ་བྱེད་དོ་ཞེས་ཟེར་ནས། དབྱར་ཟླ་ར་བ་ལ་ཕྱོགས་བཞི་ནས་མེ་བཞི་དང་། སྟེང་ནས་ཉི་མ་དང་ལྡས་གདུངས་པ་ན། དེར་དབང་ཕྱུག་འོངས་ཏེ་ས་འོག་ནས་གངྒཱ་བཏོན་ནས་མེ་ཞི་བར་བྱས་
སོ། །དེར་ཁ་དོག་ནག་མོར་སོང་བ་དང་ནག་མོ་ཞེས་སྨྲས་པ་ན། སླར་ཁྲོས་ཏེ་སྡུག་བསྔལ་སྤྱད་པས་ཁ་དོག་སེར་སྐྱར་སོང་ཞེས་གྲག་གོ། །གཽ་རཱི་ལ་སོགས་པ་ལས་དཱི་ཥ་དང་། བྷ་ཛ་གོ་ཎ་སོགས་ལས་དཱི་ཥའོ། །གནས་སྐབས་ཀྱི་དབྱེ་བས་དཀར་མོ་དང་ནག་མོར་བརྗོད་དོ། །གངས་ལྡན་བུ་
[266b]མོ་ནི་གངས་རིའི་ལྷའི་བུ་མོ་ཡིན་པས་གངས་ལྡན་བུ་མོ་སྟེ། བུ་བརྒྱུད་ལ་ཞེས་པས་ཨཎའོ། །འདོད་པ་རབ་ཏུ་བྱུང་བར་གྱུར་པ་རྣམས་ལས་ཞེས་པས་སྔ་མ་བཞིན་ཝ་ར་ཙའོ། །སཱི་བ་ར་ལ་སོགས་པ་རྣམས་སོ་ཞེས་པས་ཊཱ་ར་ཙི་དང་ཨི་ཤྭ་རཱི་ཞེས་བྱ་བ་ཡང་འདིའི་མིང་ངོ་། །ཡཱ་བ་བཱི། ཀརྦ་རཱི་དང་།
ཨི་ཤྭ་རཱི་དང་། ཨི་ཤྭ་རཱ་ཞེས་པ་སྐབས་གསུམ་གྱི་ལྷག་མར་རོ། །ནུས་པ་དང་ནུས་པ་ལྡན་པ་དབྱེར་མེད་པ་ནི་ཞི་བའི་ནུས་པ་སྟེ་ཞི་མའོ། །ཨིནྡྲ་པ་རུ་ཎི་ལ་སོགས་པ་རྣམས་སོ་ཞེས་པས་སྲིད་མ་དང་། འཚེ་བྱེད་མ་དང་། དྲག་མོ་དང་། ཚིམ་བྱེད་མ་རྣམས་ནི་སྐྱེས་བུའི་རྟགས་ཀྱི་ཚུལ་གྱིས་དཱི་ཥ་
རྗེས་སུ་ལྡན་པའོ། །བཀྲ་ཤིས་ཐམས་ཅད་འདི་ལ་ཡོད་པ་དེ་ལ་གསལ་བར་བྱེད་པ་ནི། ཀུན་ལ་བཀྲ་ཤིས་མའོ། །ལོ་མ་མེད་ནི། འདི་དཀའ་ཐུབ་ལ་གནས་པ་ན་ལྗོན་ཤིང་གི་ལོ་མ་རྙིངས་པ་ལ་ཡང་ཡོངས་སུ་མི་སྤྱོད་པས་སོ། །རི་སྐྱེས་ནི་རིའི་བུ་མོ་སྟེ་ལྷག་མ་ལ་ཞེས་པས་ཨཎའོ། །
རྫོང་ན་གནས་ནི་བགྲོད་དཀའ་བའི་རིལ་དཀའ་ཐུབ་ཀྱིས་གནས་པ་སྟེ། ཨཪྴས་སོགས་ལ་ཨཙའོ། །གཏུམ་མོ་ནི་དྲག་པོའི་ཉམས་དང་ལྡན་པ་སྟེ། ཨཙ་རྐྱེན་ནོ། །ཡང་ན་ཤྭ་ན་སོགས་ཉིད་ཀྱི་ཕྱིར་དཱི་ཥའོ། །གཏུམ་མོ་ནི་གཏུམ་བྱེད་མའོ། །ཡ་བ་སོགས་ལས་ཀནའོ། །ཀ་ལ་ཨུཎའི་ཐུང་
དུའོ། །འགྲོ་བའི་མ་ཞེས་ཀྱང་བྱ་སྟེ། འདིར་ཨམྦི་ཀཱ་ནི་མའོ། །དེ་ལ་ནག་མོ་དང་སེར་སྐྱ་མ་ཞེས་པ་ནི་སྐབས་གསུམ་གྱི་ལྷག་མ་ལས་སོ། །ཨུ་ནི་བདེ་བྱེད་དེ། དེ་འདི་དང་ལྷན་ཅིག་གནས་པས་ལྷན་ཅིག་གཞན་གྱི་དོན་གྱི་བསྡུ་བའོ། །གཽ་རཱི་ནི་ངག་གི་དོན་ལ་ཞེས་པ་གོའི་སྒྲ་ལ་ཨུཎ་སོགས་ཅན་
ལ་མ་ཡིན་ཞེས་སོ་སོར་གནས་པ་ལ། ཨུཎ་སོགས་མ་ཡིན་པའི་ཌོའོ། །རྐྱེན་མཐའ་ཉེ་བར་མཚོན་པར་དྱཽ་རཽ་ཉིད་འདིར་མ་ཡིན་ནོ། །འགའ་ཞིག་ནི་ག་ཡིག་མི་བརྗོད་དོ་ཞེས་པཱ་ཎི་ནིའི་འགྲེལ་པ་མཛད་པ་སློབ་དཔོན་བཱ་མ་ནས་བཤད་དོ། །ཨོཏ་ཨཽཏ་ཅེས་ཤཱ་ཀ་ཊཱ་ཡ་ནའི་མདོར་ཡང་ངོ་། །ཤཱ་ཀ་
ཊ་ཡ་ནིའི་ལུགས་ཀྱང་འདིར་ཨཽ་ཉིད་མེད་པ་ཅི་ཞེ་ན། གང་གི་ཚེ་མཚན་ཉིད་ཅན་དུ་བཤད་པའི་ཕྱིར་ཧེ་ཙི་ཏྲ་གོ། །ཧེ་ཙི་ཏྲ་ག་བ་ཞེས་པ་འདིར་མིན་ནོ། །བཤད་པ་ལས་མ་བརྗོད་པའི་ཕྱིར་འདིར་ཨཽ་ཉིད་མེད་དོ་ཞེས་སློབ་དཔོན་སྲུང་བས་ཀྱང་སྟེ། གཉིས་པ་འདི་ཉིད་རིགས་སོ། །དེ་བཞིན་དུ་
[267a]གཟུགས་ཀྱི་སྙེ་མར་ཡང་སློབ་དཔོན་དྲག་པོའི་འབངས་ཀྱིས་ཨཱང་ཤ་སུའི་ཨོ་ཨ་ཝར་བསྒྱུར་ཏེ་དཔེར་བརྗོད་པར་ས་བཾ་ས་བ་ཞེས་ཡོད་ཀྱི་ཙི་ཏྲ་གཽ་ནི་མེད་པ་ཉིད་དོ། །དེ་རྣམས་ཀྱིས་ཨུ་མའི་མིང་གི་རྣམ་གྲངས་སོ། །ཚིགས་སུ་བཅད་པ་གཅིག་གིས་ལོག་འདྲེན་གྱི་མིང་
གི་རྣམ་གྲངས་སོ། །བགེགས་རྣམས་ཀྱི་གཙོ་བོ་ཡིན་པའི་ཕྱིར་ལོག་འདྲེན་ཏེ། པྲ་ལ་སོགས་པའི་བསྡུ་བའོ། །བགེགས་རྣམས་ཀྱི་བདག་པོ་ཡིན་པའི་ཕྱིར་བགེགས་ཀྱི་རྒྱལ་པོའོ། །སྔ་མ་བཞིན་དུ་ཊ་ཙ་ལ་སོགས་པའོ། །མ་གཉིས་ནི་དབང་ཕྱུག་ལ་ཆུང་མ་གཉིས་ཏེ་གཅིག་གངྒཱའོ། །
དེ་ལ་བུ་གཅིག་སྐྱེས་པ་ན་ཨུ་མས་བལྟར་ཕྱིན་ཏེ། བུ་སྟོན་ཅེས་སྨྲས་པས་བུ་ལ་མགོ་མེད་དོ་ཟེར་ནས་སྟོན་དུ་མ་འདོད་དོ། །ཨུ་མཱ་ཁྲོས་ཏེ་མགོ་མེད་པར་གྱུར་ཅིག་ཅེས་སྨྲས་པས། དེར་བུ་ལ་བལྟས་པས་མགོ་མེད་པར་སོང་འདུག་སྟེ། སླར་ཨུ་མ་ལ་ཞུས་པས་མགོ་བྱང་དུ་བསྟན་པའི་རོ་གང་
རྙེད་པ་ཅིག་གི་མགོ་ཆོད་ལ་སྦྱོར་ཅིག་དང་བུའི་མགོ་ཡོད་པར་འགྱུར་རོ་ཞེས་ཟེར་བས། དེར་མིའི་མགོ་མ་རྙེད་ནས་གླང་པོ་ཆེའི་རོ་གཅིག་དང་ཕྲད་དེ། དེའི་མགོ་བཅད་ནས་སྦྱར་བས་གླང་པོའི་མགོ་ཅན་དུ་གྱུར་ཏོ་ཞེས་གྲག་གོ། །དེ་ནས་ཨུ་མཱ་དང་གཾ་གཱ་གཉིས་ཀྱིས་བསྐྱངས་པའི་ཕྱིར་མ་གཉིས་
པ་སྟེ། བུ་བརྒྱུད་ལ་མཱ་ཏྲི་ལས་སཾ་ཁྱཱ་སཾ་བྷ་དྲ་ལ་སོགས་པ་ལས་སོ་ཞེས་པས་ཨཎའོ། །ཨུཏ་ཉིད་ཀྱང་ངོ་། །ཚོགས་ནི་གཏུམ་མ་ལ་སོགས་པ་འཇོམས་བྱེད་ཀྱི་ཚོགས་རྣམས་སོ། །དེ་རྣམས་ཀྱི་བདག་པོར་གྱུར་པ་ན་ཚོགས་བདག་གོ། །མཆེ་བ་གཅིག་པ་ནི་སྨིན་དྲུག་གི་བུས་མཆེ་བ་ཕྱུང་བའི་
ཕྱིར་མཆེ་བ་གཅིག་པ་སྟེ། དེ་ཡང་ཨུ་མའི་བུ་སྨིན་དྲུག་དང་རྩེས་པ་ན། སྨིན་དྲུག་གིས་མཆེ་བ་ལ་འཕྱངས་པས་ན་ཆག་གོ། །དེ་ནས་སྨིན་དྲུག་བདས་པ་ན་མའི་དྲུང་དུ་བྲོས་ཏེ། མ་ན་རེ་ཆུང་བ་ལ་བསམ་པ་མེད་པས་དེ་ལྟར་མ་བྱེད་ཟེར། །འོ་ན་ཆེར་སོང་པ་དང་གསོད་ཅེས་ཟེར་བས། ཇི་སྲིད་ཁྱོད་
ཀྱི་པུས་མོ་ལམ་སླེབས་ཀྱི་བར་མ་བསད་ཅིག་ཟེར་རོ། །དེ་ནས་སྨིན་དྲུག་དུས་རྟག་ཏུ་གཞོན་ནུར་གནས་སོ། །ཙནྡྲ་པཱི་ཏ་དང་མ་ཧཱ་ན་ཌཽ་དང་། ཞི་བསྐྱེས་དང་། རི་བོ་འཆིང་དང་། ཛ་ཊཱ་ཊི་ར་དང་། ཨ་ཐརྦ་ར་ནརྡྷ་དང་། ན་གུ་ཧ་ཀེ་ཤོ་གྲ་དང་། དུས་ཀྱིས་རྒན་ཞེས་པ་རྣམས་སྐབས་གསུམ་གྱི་ལྷག་མར་རོ། །
[267b]ཧེ་ནི་བདེ་བྱེད་དང་རམྦ་ནི་ཉེ་བར་གནས་པར་བྱེད་བ་སྟེ། ཧེ་རམྦའོ། །བདུན་པ་ལ་མང་པོ་ལ་ཞེས་པས་མི་འཇིག་གོ། །ཆ་ཤས་དང་ཚོགས་པའི་ཉེ་བར་སྤྱོད་པ་ལས་འདི་ལ་གླང་པོའི་གདོང་ཞེས་ཀྱང་བྱའོ། །དེ་རྣམས་ཀྱིས་ཚོགས་བདག་གི་མིང་ངོ་། །ཚིགས་སུ་བཅད་པ་གཉིས་ཀྱིས་སྨིན་དྲུག་གི་བུའི་
མིང་ངོ་། །སྨིན་དྲུག་ནི་ནུ་མ་བསྣུན་པའི་མའོ། །ཀྲྀ་ཏི་ཀཱ་ལ་བུ་བརྒྱུད་ལ་དཱི་པ་ཨཱས་ཏི་ཨཱུང་ཞེས་པས་ཌྷཀའོ། །སྡེ་ཚན་ནི་འདི་དམག་གི་དཔུང་ཆེན་པོ་དང་ལྡན་པའོ། །འདམ་བུའི་ཚལ་དུ་སྐྱེས་པའི་ཕྱིར་འདམ་བུ་སྐྱེས་སོ། །གདོང་པ་དྲུག་ཡོད་པས་གདོང་དྲུག་གོ། །སྐེམ་བྱེད་ནི་ལྷ་མ་ཡིན་གྱི་སྟོབས་
སྐེམས་པར་བྱེད་པ་སྟེ་ཨཙ་རྐྱེན་ནོ། །ལྷའི་དམག་རྣམས་ཀྱིས་འདྲེན་པར་གྱུར་པའི་ཕྱིར་དམག་དཔོན་ནོ། །དམག་རྣམས་འདྲེན་པར་བྱེད། རབ་ཏུ་ཁྱབ་པར་བྱེད་དོ་ལ་ཀྭི་པ་རྐྱེན་ནོ། །མེ་སྐྱེས་ནི་སྔོན་ལྷ་ཆེན་པོ་དྲག་པོ་དང་ཨུ་མ་སྙོམས་འཇུག་བྱེད་པའི་དུས་སུ། མེ་ལྷ་ན་རེ་ས་བོན་རྣམས་ཨུ་མཱའི་
མངལ་དུ་སོང་ན་བུ་ཤིན་ཏུ་ཐུབ་འབྱུང་བས་མ་བཏང་ཟེར་རོ། །དེ་ནས་དྲག་པོས་ས་བོན་ས་ལ་ཕོ་བ་ན་ཨུ་མཱས་མེ་ལྷ་ཁྱོད་ཀྱི་མངལ་དུ་གྱུར་ཅེས་དམོད་པ་བཏབ་པས། དེའི་མངལ་དུ་སོང་སྟེ་ཤིན་ཏུ་མི་བཟོད་པས་སྐྱོ་ཞིང་དུ་བ་སྟེ། ལྷ་མོ་གཾ་གཱའི་དྲུང་དུ་ཕྱིན་ཏེ་ཕྱུང་ནས་དེའི་མངལ་དུ་བཅོལ་ལོ། །དེས་
སྨྱུག་མའི་ཚལ་དུ་ཕྱིན་ནས་སྐྱེས་པས་སྨྱིག་མའི་ཚལ་སྐྱེས་སོ། །མེ་ལྷའི་མངལ་དུ་སོང་བས་མེ་སྐྱེས་སོ། །དེ་ཡང་སྨིན་དྲུག་གིས་ནུ་མ་བསྣུན་ཏེ་ཡང་དག་པར་བསྐྱེད་པས་སྨིན་དྲུག་གི་བུ་ཞེས་བརྗོད་དོ། །དབང་ཕྱུག་ལ་མེའི་ས་བོན་ཞེས་ཀྱང་དེ་ནས་གྲགས་སོ། །སྦེད་བྱེད་ནི་ལྷའི་དམག་རྣམས་
བསྲུངས་ཏེ། ཨིཀ་མཐའ་ཉེ་ལས་ཀའོ། །མང་པོ་སྐྱེས་ནི་སྨིན་དྲུག་ལ་མ་དྲུག་ཡོད་པས་སོ། །བུ་བརྒྱུད་ལ་སྔ་མ་བཞིན་ཌྷ་ཀའོ། །མ་དྲུག་པ་ཡང་དེས་བཤད་དོ། །སྒྲོལ་བྱེད་ནི་ལྷ་མ་ཡིན་གྱི་བྱེ་བྲག་སྟེ་དེ་བསད་པས་སྒྲོལ་བྱེད་འདུལ་ལོ། །སྐར་མ་ས་ག་དང་ཟླ་བ་ལྡན་པས་མཚོན་པའི་
དུས་སུ་འདི་སྐྱེས་པས་ན་ས་ག་སྐྱེས་ཏེ། ཨུ་མཱ། མེ་ལྷ། གཾ་གཱ། འདམ་བུའི་ཚལ། སྨིན་དྲུག། ས་ག། སཾ་དྷྱ་སོགས་ལས་ནི་རྒྱུ་སྐར་ལས་ཨཎའོ། །བཏྨ་ཤཱ་ལ་རྒྱུ་སྐར་རྣམས་ལས་མང་པོ་ལའོ་ཞེས་པས་དེ་འཇིག་གོ། །འཇིག་པའི་ཨཎ་ལ་སོགས་པས་ལུཀྱ་གོ་ཎཱ་འདི་རྣམས་ཀྱི་ཞེས་པས་དཱི་པ་ཡང་ངོ་འཇིག་གོ། །
[268a]གཙུག་ཕུད་ཅན་ནི་རྨ་བྱ་སྟེ་དེའི་བཞོན་པ་ཅན་ནོ། །སྨིན་དྲུག་ནི་དྲུག་གོ། །དེའི་ཕྱིར་མ་དྲུག་པ་སྟེ་བུ་བརྒྱུད་ལ་མ་གཉིས་པ་བཞིན་ཨཎའོ། །ཛྷ་ལའི་ཛ་ཤ་ཕ་རོལ་ལ་ཉམ་ཉིད་ཡང་ནའོ་ཞེས་པས་ཎ་ཉིད་དོ། །མདུང་ཐུང་ནི་མཚོན་ཆའི་ཁྱད་པར་ཏེ་འཛིན་པར་བྱེད་པ་ལ་
ཨཙ་རྐྱེན་ནོ། །གཞོན་ནུ་ནི་འདི་ལ་ཚངས་པས་རྟག་ཏུ་བྱིས་པ་གཞོན་ནུ་ལྟ་བུ་བྱིན་པ་སྟེ། དེ་སྐད་དུ་སྐེམས་བྱེད་ཀྱི་སྔོན་རབས་ལས། །དེ་ནི་ལྷ་ཡི་བུར་གྱུར་ཏེ། །སྟོབས་ཆེན་སྦྱོར་བ་དང་ལྡན་པ། །བྱིས་པ་བཞིན་དུ་རྟག་ཏུ་མཛེས། །འདི་ནི་ཆོས་ཀྱི་སྲས་ཡིན་ཏེ། །བཅུ་དྲུག་ལོ་ལོན་བྱིས་པ་
ལྟར། །ཇི་སྲིད་དུས་སུ་བཅུ་དྲུག་ལོ། །བཅུ་དྲུག་ལོ་ལོན་བྱིས་པ་བཞིན། །བསྟན་ཕྱིར་འདི་ནི་གཞོན་ནུར་བཤད། །ཅེས་སོ། །རླུང་གི་སྔོན་རབས་ལས་ནི་འདིའི་ལྷའི་དམག་གིས་བརྒྱ་བྱིན་གྱི་བུ་མོ་བླངས་པས་ཞེས་ཐོས་སོ། །ཆེར་སྐྱེས་ན་ཚོགས་བདག་གིས་གསོད་པས་གཞོན་ནུར་གནས་
སོ་ཞེས་ཀྱང་འབྱུང་ངོ་། །ཁྲུང་ཁྲུང་འཇོམས་ཞེས་པ་ནི་ལྷ་མ་ཡིན་ཁྲུང་ཁྲུང་ཞེས་པ་བསད་པ་སྟེ། དེའི་ཆུང་མ་ན་རེ་གདོང་དྲུག་གིས་གསོད་ཅེས་ཟེར་རོ། །དེ་འཇོམས་པར་བྱེད་པ་ལ་ནནྡི་སོགས་ལས་ལྻུའོ། །དབང་པོ་ཞེས་པ་ནས་རི་སྐྱེས་ལྡན་ཞེས་པའི་མཐར་ཐུག་པ་ནི་བརྒྱ་བྱིན་གྱི་མིང་ངོ་། །
དབང་པོ་ནི་ལྷ་རྣམས་ཀྱི་རྒྱལ་པོ་ཡིན་པའི་ཕྱིར་རོ། །ཨི་དི་མཆོག་གི་དབང་ཕྱུག་ལའོ། །ཝ་སི། བ་ཛི། བྲྀ་དྷི། ཨིནྡི་རྣམས་ལས་རཀའོ། །ལྷ་ལྡན་ནི་འདི་ལ་ལྷ་ཡོད་པ་སྟེ། མ་རུཏ་ཡང་འདི་ལ་ལྷོ་ཡོད་པས་མ་ཏུས་རྐྱེན་ནོ། །ཛྷ་ལ་ལས་ཞེས་པས་ཝ་ཉིད་དོ། །ལྷ་ཐམས་ཅད་དེས་
མཆོད་པའི་ཕྱིར་མཆོད་བྱེད་དེ་ཤྭ་ལ་སོགས་པ་རྣམས་སོ་ཞེས་པས་མ་ཧི་ལས་ཀ་ནིན་ཏེ་མ་གྷ་བ་རུ་བསྒྱུར་བ་ཡང་ངོ་། །སྐྱེས་བུའི་ཚུལ་གྱིས་དཱི་ཥ་ལ་མ་གྷོ་ནི་ཞེས་པ་ནི། ཤྭ་ཡུ་བན་ཞེས་པ་ལ་སོགས་པའི་མདོར་པཱུརྞ་ཙནྡྲ་ནས་སོ། །ཅི་ལྟར། མ་གྷ་བནྟཽ། མ་གྷ་བནྟོ། མ་གྷ་བ་ཏི། མ་གྷ་
བད་བཛྲ་ལཛྫ་ནི་མགྷ་ལྦན་ད་ནཾ་ཞེ་ན། མ་གྷ་ཝ་ད་ནཾ་ཞེན། མ་གྷ་ལྷ་མཆོད་སྦྱིན་ནོ་ཞེས་པཱུརྞ་ཙནྡྲ་ནས་བྱིངས་ཀྱི་དཔུང་གཉེན་ལས་སོ། །དེ་དང་ལྡན་པའི་ཕྱིར་མ་ཏུ་སའོ། །ཁྱབ་བི་ཌོ་ཛ་སྟོབས་ནི་མཐའ་དག་ལ་ཁྱབ་པའི་སྟོབས་ཡོད་པ་སྟེ་བིཊ་ནི་ཁྱབ་པ་དང་ཨོ་ཛ་ནི་སྟོབས་ཏེ་འདི་ཡང་པྲྀ་ཥོ་ད་ར་སོགས་ཉིད་ཀྱི་
[268b]ཕྱིར་ཨོ་ཉིད་དུ་ཡི་གེ་བསྒྱུར་རོ། །པི་ཝ་ཏི་དྲུ། དྷུ་ཏི་ཞེས་པ་དང་། ཨིཎ། བྷཱི། ཀཱ། པཱ། ཤ་ལི། མ་རྩི་རྣམས་ལས་ཀ་ནའོ། །པཱ་ཀ་སྨིན་པ་ཞེས་པ་སྟེ་ལྷ་མ་ཡིན་འཕེལ་བའི་སྤུན་ནོ། །དེ་ཚར་བཅད་པའི་ཕྱིར་སྨིན་པ་འཇོམས་ཏེ། ནནྡི་སོགས་སོ། །རྒན་ལས་ཉན་ནི་བརྒྱ་བྱིན་ལ་དྲང་སྲོང་གི་འཁོར་སྟོང་
ཡོད་དེ། རྒན་པ་ནི་དེ་རྣམས་རིག་པས་རྒན་པའོ། །དེ་རྣམས་ཀྱིས་གང་བསྒོ་བ་བཞིན་དུ་ཉན་པས་ན་རྒན་ལས་ཉན་ནོ། །ཤིས་བརྗོད་ཉན་ནི་བརྒྱ་བྱིན་ལ་ལྷ་རྒྱལ་བར་གྱུར་ཅིག་འཚོ་བར་གྱུར་ཅིག་ཅེས་པ་ལ་སོགས་པ་དྲང་སྲོང་རྣམས་ཀྱིས་ཤིས་པ་བརྗོད་པའོ། །ནཱ་ཤྲཱི་སྒྲ་ལའོ། །དནྟི་སོགས་
སོ། །གམྦྷི་ར་ལ་སོགས་པ་རྣམས་སོ་ཞེས་པས་ཨི་རན་འོ། །བརྒྱ་བྱིན་ནམ་མཁའ་བཞིན་དུ་རྣམ་པར་གྲགས་པ་ཤིས་བརྗོད་ཉན་ཞེས་ངོ་མཚར་བའི་སྙེ་མར་སྦྱར་རོ། །ལུས་ཀྱི་སྦྱིན་པའི་འོད་ཟེར་རྣམས་ཁོ་ན་ཤིས་བརྗོད་ཀྱི་སྔོན་དུ་འགྲོ་བར་མཐོང་སྟེ། སློབ་དཔོན་ཤེས་རབ་འབྱུང་གནས་
སྦས་པས་གྲགས་པའི་བཞེད་པའི་རྒྱན་མཛད་པ་རྣམ་པར་ཕྱེའོ། །དེའི་ཕྱིར། ཨཾ་ཤུའི་སྒྲ་ནི་རྗེས་སུ་ང་རོའི་དབུས་སུ་ཏེ་ཀ་སྡེའི་ལྔ་པ་དབུས་སུ་མ་ཡིན་ནོ། །ལྷ་མ་ཡིན་གང་པོ་ཞེས་བྱ་བ་འདིས་བོས་པས་གང་པོ་འབོད་ཅེས་པ་ཡིད་བཞིན་གྱི་ནོར་བུའི་བསྟོད་པའི་རྒྱ་ཆེར་འགྲེལ་དུ་སློབ་དཔོན་
ཤཱཀྱ་བློས་སོ། །དེ་ཉིད་ཀྱི་ཕྱིར་དེ་བསད་པས་གང་པོ་འཇོམས་པར་ཡང་མངོན་པར་བརྗོད་དོ། །དེ་ལྟར་གང་པོ་འཇོམས་དང་གང་པོ་འབོད་ཅེས་བྱ། དགའ་བྱེད་འབངས་ཀྱི་སུ་བནྟའི་ཊཱི་ཀཱར་དྲག་པོའི་འབངས་ཀྱིས་རྣམ་པར་ཕྱེའོ། །གྲོང་འཇོམས་ནི་ལྷ་མ་ཡིན་གྱི་གྲོང་རྣམས་འདིས་བཅོམ་པའོ། །
གྲོང་བཅོམ་མོ་ལ་ཨ་སུན་རྀཏ་ཨུ་ཤ་ནས་ཞེས་སོགས་ཀྱི་ཨ་ནང་དང་། ཨཙ་ཞེས་པ་ལ་སོགས་པས་ཤ་ཥ་ལས་དྭི་ཏཱི་ཡའི་ཡང་འཇིག་གོ། །རྒྱལ་བྱེད་ནི་རྒྱལ་བར་བྱེད་པའི་ངང་ཚུལ་ལོ། །ཛི་ལ་ཀྶྣུའོ། །ལེགས་བྲིས་ནི་ལྷ་སྟེ་དེ་རྣམས་ཀྱི་གཙོ་བོའོ། །ནུས་ལྡན་ཞེས་ཀྱང་བྱ་སྟེ། ཤནྣོ་ཏིའོ་
ཞེས་པས་རུ་ཏྲ་བཞིན་རཀ་རྐྱེན་ནོ། །མཆོད་སྦྱིན་བརྒྱ་བ་ནི་མུ་སྟེགས་པ་རྣམས་ཀྱི་ལུགས་ཀྱིས་མཆོད་སྦྱིན་བརྒྱ་བྱས་ན་ལྷའི་དབང་པོ་འཐོབ་ཅིང་ཛིཥྞུ་དབང་པོས་སྔོན་མཆོད་སྦྱིན་བརྒྱ་བྱས་པས་དེ་ལ་གྲགས་སོ། །འདིར་ཤ་ཏ་མ་ནུ་ནི་བརྒྱ་ཕྲག་མཆོད་སྦྱིན་ནོ། །ཤྭེཀ་དི་བ་པ་ཏི་ནི་མཐོ་རིས་བདག་པོའོ། །
[269a]སྡེབ་སྦྱོར་ལས་མང་པོ་ལའོ་ཞེས་པས་དྲུག་པ་མི་འཇིག་གོ། །སྡེབ་སྦྱོར་ཡང་སྙན་དངགས་མཁན་རྣམས་ཀྱིའོ། །མིང་གི་སྒྲ་ཉིད་ཀྱི་ཕྱིར་བཤད་པ་ལ་རབ་ཏུ་སྦྱར་ཞེས་པ་འདིར་བརྗོད་པ་འདིའོ། །ས་མཐའ་དག་སྐྱོང་བའི་ཕྱིར་ན་ལེགས་སྐྱོབ་སྟེ། ས་གཞི་ལེགས་པར་སྐྱོང་བར་བྱེད་
དོ་ལ་ཀྭིཔ་ཝ་ཙི་ཞེས་པ་ལ་སོགས་པས་དེ་བསྤ་ཏི་མ་ནིང་ངོ་། །གཞན་རྣམས་ལ་ཡང་ངོ་ཞེས་པས་ཚིག་སྔ་མའི་རིང་པོའོ། །སློབ་དཔོན་སྐྱེས་བུ་མཆོག་གིས་ཨུཎ་ལ་སོགས་པའི་འགྲེལ་པར་ནི་སུ་ཏྲ་མ་ཞེས་དང་པོ་མི་རིང་བ་ཉིད་དཔེར་བརྗོད་དོ། །རི་འཇོམས་ཞེས་པ་ནི་རི་རྣམས་སྔོན་གྱི་དུས་ན་འགྲོ་
འདུག་བྱེད་པ་ན་སྐྱེ་བོ་མང་པོ་འཇོམས་པས། བརྒྱ་བྱིན་གྱི་རྡོ་རྗེས་བསྣུན་ནས་རྐང་པ་བཅད་པས་དེ་ཚུན་ཆད་འགྲོ་མ་ཤེས་སོ། །མཱི་ན་ཞེས་པའི་རི་ནི་བྲོས་ནས་རྒྱ་མཚོའི་ནང་ན་ཡོད་དོ་ཞེས་གྲག་གོ། །རྡོ་རྗེ་མཚོན་ཆ་དང་དབྱིག་ནི་རིན་པོ་ཆེ་ལ་སོགས་པའི་ནོར་དང་ལྡན་པའོ། །ཛྱོརྶྣ་ལ་སོགས་པ་
རྣམས་སོ་ཞེས་པས་མང་པོ་ལ་ཨཎའོ། །ལྷ་མ་ཡིན་འཕེལ་བ་ཞེས་བྱ་བ་བརྒྱ་བྱིན་གྱིས་བསད་པས་ན་འཕེལ་འཇོམས་ཏེ། བྲྀ་ཏྲ་ལ། འཇོམས་སོ་ལ་སྔ་མ་བཞིན་ཀྭིཔའོ། །ཆར་འབེེབས་ནི་བརྒྱ་བྱིན་གྱི་སྤྲིན་གྱི་གླང་པོ་ཆེས་རྒྱ་མཚོ་བརྡབས་ནས་ནམ་མཁའ་ལས་ཆར་འབེབས་བ་སུ་ལ་སོ། །ཆར་
འབེེབས་སོ་ཞེས་པ་ལ། བྲྀ་ཥི། དཀྵི། རཱ་ཛི། དྷ་ནྲི། པྲ་ཏི། དི་པི། ཡུ་བ་ལས་ཀ་ནི་ནའོ། །བཱ་སྟོཿནི་གནས་ཏེ་སའོ། །བདག་པོ་ནི་ལྷག་པར་གནས་པའི་ལྷའོ། །དེ་ལྟར་དེའི་སྔགས་ཀྱིས་རེངས་པར་ཡང་བྱེད་པ་སྟེ། གནས་ཀྱི་བདག་པོ་སྟེ་ཁྱིམ་དུ་ཡིད་གཞུངས་པ་དང་གསལ་བར་བྱེད་
པའོ། །ཚིག་ཕྲད་ལས་དྲུག་པ་མི་འཇིག་པས་སའི་ཡང་ཥ་ཉིད་དེ་བཱསྟོཥྛ་ཏིའོ། །ཡང་ཁང་པ་ལ་སོགས་པའི་གཞི་རྣམས་ཀྱི་བདག་པོ་བརྒྱ་བྱིན་ཏེ། དེ་བརྩིག་པའི་ཚེ་ན་བརྒྱ་བྱིན་ལས་བླངས་ན་བྱིན་གྱིས་རློབ་ཅིང་སྟེར་བར་འགྱུར་རོ་ཞེས་སོ། །ལྷ་རྣམས་ཀྱི་བདག་པོའོ། །ལྷ་མ་ཡིན་
སྟོབས་ལྡན་དང་འཕེལ་བ་དང་རྨུགས་བྱེད་དང་གྲོལ་མེད་ཅེས་པ་རྣམས་གནས་བདག་བསད་པས་དགྲའོ། །ལེགས་བརྗོད་མ་ནི་བརྒྱ་བྱིན་གྱི་ཆུང་མ་སྟེ་དབྱངས་ཤིན་ཏུ་སྙན་པའོ། །དེས་ན་ལེགས་བརྗོད་བདག་གོ། །འཕྲོག་བྱེད་རྟ་ནི་བརྒྱ་བྱིན་ཁོ་ནའི་རྟ་སྟེ་ཧ་རི་དང་ཀ་ན་ཀ་དང་སིངྒ་ལ་རྣམས་འདིའི་
[269b]རྟའོ་ཞེས་འབྱུང་ངོ་། །མཐོ་རིས་ཀྱི་རྒྱལ་པོ་སྟེ། སྭཿརཱ་ཛ་ཏི་ལ་ཀྭི་པ་དང་སྔ་མ་བཞིན་ར་དབྱི་བ་དང་རིང་པོའོ། །ན་ཡིག་ཕ་རོལ་ལས་ཨུ་ཡིག་གི་ཉམ་ཕ་རོལ་ལ་ཉམ་ཡང་ནའོ་ཞེས་པའི་ཕྱོགས་ལ་ཎ་ཉིད་དོ། །ན་ཊོ་ར་ན་བ་ཏི་ཞེས་པས་ནའི་ཡུ་ཉིད་མེད་དོ། །ལྷ་མ་ཡིན་གྲོལ་མེད་འདིས་བསད་པས་
ན་གྲོལ་མེད་འཇོམས་སོ། །ཨིཀ་མཐའ་ཉེ་ལས་ཞེས་པ་ས་ཀིའོ། །ན་ཁ་སོགས་ཀྱི་ཕྱིར་ན་དབྱི་བ་མེད་དོ། །དེ་འཇོམས་པར་བྱེད་དོ་ལ་ནནྡི་སོགས་ལས་ལྻུ། །ཡང་དག་ཏུ་ཞེས་པ་ནི་ལྷ་མ་ཡིན་གྱི་མ་དེ་ཏྱ་ཞེས་པའི་བུ་ཐམས་ཅད་བརྒྱ་བྱིན་གྱིས་བསད་པས་མ་དགའ་ནས་དྲང་སྲོང་འོད་སྲུང་
ཞེས་པ་ལ་བསྙེན་བཀུར་མང་དུ་བྱས་པས། དེ་ན་རེ་ཁྱོད་ཅི་འདོད་ཟེར་བས་བརྒྱ་བྱིན་ཐུབ་པའི་བུ་གཅིག་འདོད་ཟེར་རོ། །དེས་ཆུ་ཐིགས་པ་ཅིག་བྱིན་ཏེ་མངལ་དུ་བཟུང་ངོ་། །དེ་བརྒྱ་བྱིན་གྱེས་ཐོས་ནས་ད་ལྟ་ཉིད་དུ་མེད་པར་བྱའོ་ཞེས་ཟེར་ཏེ། དེའི་མངལ་དུ་ཞུགས་ནས་དེ་དུམ་བུ་བདུན་
དུ་བྱས་ཀྱང་མ་ཤི་བས་དུས་སོ། །ཡང་ཁྲོས་ཏེ་དེ་རེ་རེ་ཡང་བདུན་བདུན་དུ་བྱས་སོ། །དེ་དག་ལྷན་ཅིག་ཏུ་རླུང་གི་ལྷ་བཞི་བཅུ་རྩ་དགུར་གྱུར་ཏེ། དེར་མ་ན་རེ་ཤིན་ཏུ་དུའོ་ཞེས་ཟེར་རོ། །དེའི་ཕྱིར་དུ་བྱེད་དོ་ཞེས་སོ། །བཟོད་དཀས་རེངས་ནི། དྲང་སྲོང་ལུས་ཤིན་ཏུ་བཟོད་པར་དཀའ་
ཞིང་རྒན་པ་ཅིག་ཡོད་པ་དེ་ཐ་སྐར་གྱི་བུ་གཉིས་ལས་ལྷའི་སྨན་པ་ཞེས་བྱ་བས་གསོས་པས་ཤིན་ཏུ་གཞོན་པར་གྱུར་པས་དེ་དགའ་ནས་ད་ཅི་འདོད་ཅེས་སྨྲས་སོ། །སྦྱིན་སྲེག་བྱས་པའི་ཤིང་མདོག་ཅིག་བསླང་ཟེར་ཏེ། དེས་ནི་ཕྱི་རོལ་པ་རྣམས་ཀྱིས་བརྒྱ་བྱིན་གྱི་གོ་འཕང་ཐོབ་པར་
འདོད་དོ། །དེ་སྟེར་བར་གཟས་པ་ན་བརྒྱ་བྱིན་ཁྲོས་ཏེ། གསོད་པའི་ཕྱིར་རྡོ་རྗེ་སྟེང་དུ་འཕྱར་བ་ན་བརྒྱ་བྱིན་གྱི་ལག་པ་རེངས་སོ། །དེའི་ཕྱིར་བཟོད་དཀས་རེངས་ཞེས་བྷ་ར་ཏའི་གཏམ་ལས་སྨྲས་སོ། །གཞན་སྙེམས་བཟོད་ནི་ཕ་རོལ་གྱི་ང་རྒྱལ་དང་ཁེངས་པ་རྣམས་བརྒྱ་བྱིན་གྱིས་བཟོད་
པར་ནུས་པའོ་ཞེས་བསྟོད་པ་ཡིད་བཞིན་གྱི་ནོར་བུའི་ཊི་ཀཱར་སློབ་དཔོན་ཤཱཀྱ་བློས་སོ། །ས་ཧི་ཏུ་ར་ས་ཧ་ལ་ལས་ཎཱིའོ་ཞེས་པས་སྡེབ་སྤྱོར་ལས་ཎཱིའོ། །གཞན་རྣམས་ལ་ཡང་ངོ་ཞེས་པས་ཚིག་སྔ་མའི་རིང་པོ་ཉིད་དོ། །མང་པོ་ལ་སྡེབ་སྦྱོར་ལའོ་ཞེས་པས་ཛ་ཤའི་ཡུལ་ལ་ཨ་ཙ་དང་པོ་མ་
[270a]ཡིན་པའི་སའི་ཥ་ཉིད་དོ། །ཏུ་ར་སཱ་ཧཽ་ཏུ་རཱ་སཱ་ཧཱ་ཞེས་པ་ནི་ས་ཧིའི་སཱ་ཧཱ་ལས་སའོ་ཞེས་པ་འདིར་ཥ་ཉིད་སྒྲུབ་པའི་མདོར་སློབ་དཔོན་བཱ་མ་ནས་དེ་ལྟར་བཤད་དོ། །དེར་ནི་འདིའི་གཟུགས་ཇི་ལྟ་བ་དེ་ལྟར་འགྱུར་རོ། །སྤྲིན་ལ་ཞོན་ནི། གླང་པོ་ཆེ་ས་སྲུང་གི་བུ་སྤྲིན་
ཆེན་པོ་ལྟ་བུའི་གཟུགས་འཛིན་པ་དེ་འདིའི་བཞོན་པ་ཡིན་པ་སྟེ་བཞོན་པས་བདག་པོ་མཚོན་པའོ། །ཀུན་འཇོམས་ནི་ཕ་རོལ་གྱི་སྟོབས་ཐམས་ཅད་བརྒྱ་བྱིན་གྱིས་འཇོམས་པ་སྟེ། བྲྀ་ཥ་ལ་སོགས་རྣམས་ལས་ཀྱང་ངོ་ཞེས་པས་ཀ་ལ་རྐྱེན་ནོ། །མིག་སྟོང་ནི་དྲང་སྲོང་གཽ་ཏ་མའི་ཆུང་མ་ཤོལ་
མེད་མ་ཞེས་བྱ་བ་ཤིན་ཏུ་སྡུག་ཅིང་ཡིད་དུ་འོང་བ་ཅིག་ཡོད་པ་ལ། ཤིང་གི་ཁོང་སེང་དུ་སྦས་པས་དེ་མི་དགའ་ནས། ད་འདི་ཚུན་ཆད་སོང་ཅིག་འདི་ཕན་ཆད་མ་འགྲོ་ཞིག་ཅེས་ཟེར་རོ། །དེ་ནས་དྲང་སྲོང་གཞན་དུ་སོང་བའི་ཤུལ་དུ་བརྒྱ་བྱིན་དེ་དང་ལྷན་ཅིག་གནས་སོ། །དེར་དྲང་སྲོང་འོང་བ་
དང་འདོམས་ནས་དེའི་མངལ་དུ་ཞུགས་སོ། །དེར་སུ་འོངས་ཞེས་དྲིས་པ་དང་སུའང་མ་འོངས་སོ་ཞེས་ཟེར་རོ། །དེ་དྲང་སྲོང་གིས་ཤེས་ཏེ་བདག་གི་དམོད་པའི་མེས་བསྲེག་པར་བྱའོ་ཞེས་སྨྲས་པས་དེ་འཇིགས་ནས་ཕྱིར་བྱུང་ངོ་། །དེར་ཁྱོད་ལྷའི་དབང་པོ་ཡིན་པས་གསད་པར་མི་བྱའི།
ལུས་ནི་མོ་མཚན་སྟོང་དུ་གྱུར་ཅིག་ཅེས་སོ། །དེ་ནས་ལུས་ནི་མོ་མཚན་སྟོང་དུ་སོང་བ་སླར་བཟོད་པར་གསོལ་བས་མིག་སྟོང་དུ་བྱས་སོ། །དེ་ནས་མིག་སྟོང་པའོ། །ཡང་ན་འཁོར་དྲང་སྲོང་སྟོང་པོའི་བཀའ་ཉན་པས་མིག་སྟོང་པ་སྟེ། རིག་པ་ཅན་ནི་མིག་དང་འདྲ་བའི་ཕྱིར་རོ། །ཨཀྵ་ནི་
དབང་པོ་སྟེ་སྔ་མ་བཞིན་ཥཙ་རྐྱེན་ནོ། །རྒན་ལས་ཉན་ཞེས་ཀྱང་བཤད་དོ། །རྀབྷུཀྵ་ནི་རྡོ་རྗེའོ་ཞེས་པཱུརྞ་ཙནྡྲས་བྱིངས་ཀྱི་དཔུང་གཉེན་ལས་སོ། །གཞན་དག་ནི་རི་སྐྱེས་མཐོ་རིས་ལ་འདོད་དོ། །མང་པོ་ལ་ཞེས་པས་ཌ་རྐྱེན་ནོ། །དེ་དང་ལྡན་པས་ཨི་ཎིའོ། །པ་ཐི་མ་ཐི་རྀ་བྷུཀྵ་རྣམས་ཀྱི་
ཨཱཏའོ། །ཤི་སུཊ་ལས་སོ་ཞེས་པས་ཨི་ཡིག་གིའོ། །དེ་རྣམས་ཀྱིས་ལྷའི་དབང་པོའི་མིང་ངོ་། །དེའི་ཆུང་མ་ནི་ལྷ་མ་ཡིན་པུ་ལོ་མ་ཞེས་པ་ལས་སྐྱེས་པས་པུ་ལོ་མ་སྐྱེས་སོ། །བྷུ་སོགས་ལས་ཤ་ཙ་བརྗོད་པའོ་ཞེས་པཱུརྞ་ཙནྡྲས་བཤད་ཅིང་། བྱིངས་རབ་ཏུ་གསལ་བར་ཡང་དེ་ཉིད་
[270b]ལས་ཤ་རྩི་དཔེར་བརྗོད་དོ། །དེ་ཉིད་ལ་ཨེ་ར་ཀནྟི་ཞེས་པས་དཱི་ཥ་ཏེ། འདི་ནི་སློབ་དཔོན་རྒྱལ་བ་ཉིད་མས་དཔེར་བརྗོད་དོ། །ཀཽ་ཤི་ཀ་དང་། ལེགས་བརྗོད་མ་དག་ནི་ཀཽ་ཤ་ཏ་ཀཱི་ཞེས་ཡི་གེ་བསྟན་པ་ལ་ཡང་ཏཱ་ལ་བྱ་ཤ་རྣམས་སུ་བརྗོད། ཨིནྡྲ་བ་ཏུ་ཎ་ཞེས་པས་སྐྱེས་བུ་སྦྱོར་བ་ལ་དཱི་ཥ་རྗེས་སུ་ལྡན་
ལེགས་བརྗོད་པའོ། །དབང་མོ་ནི་ར་བྷ་སའི་མཛོད་དུ་དབང་ཆེན་མ་དང་བརྒྱ་བྱིན་མར་ཡང་བརྗོད་དོ། །དེ་དག་ནི་ཚངས་མ་བཞིན་དུ་ལེགས་པ་ཉིད་དོ། །འདིའི་གྲོང་ཁྱེར་ནི་འཆི་བ་མེད་ལྡན་ཞེས་བྱ་སྟེ། ཨ་མ་ར་ལ་ལྡན་པའི་དོན་ལ་མ་ཏུས་སོ། །མ་ཏུའི་ཝ་ཉིད་དང་ཨ་ན་ཛི་ར་ལ་སོགས་པ་རྣམས་
སོ་ཞེས་པས་རིང་པོའོ། །རྟ་ནི་མཐོར་ཐོས་ཞེས་པ་སྟེ་ཨ་སུན་རྐྱེན་ནོ། །སཱུ་ཏ་ནི་ཁ་ལོ་བསྒྱུར་བའོ། །མཱ་ཏ་ལི་ནི་རྟ་འགུགས་པ་ཞེས་ར་བྷ་སའོ། །དགའ་བར་བྱེད་པས་ན་དགའ་བྱེད་དེ་ནནྡི་སོགས་ལས་ལྻུའོ། །རྣམ་པར་རྒྱལ་བྱེད་ནི་བ་དན་ལ་བསྔགས་པར་གྱུར་པ་སྟེ། འདིར་ཨཪྴས་
སོགས་ལས་ཨཙའོ། །རྒྱལ་བར་བྱེད་དོ་ཞེས་པ་ལ། བྷུ་ཛི། བ་སི། བ་ཧི། སཱ་དྷི། བྷཱ་སི། ས་ཧི། མཎྜི། ཧེ་མི་རྣམས་ལས་སོ་ཞེས་པས་ཨནྟ་རྐྱེན་ནོ། །སྨིན་པ་འཇོམས་པའི་བུ་བརྒྱུད་ལ་ཨཏ་ལས་ཨིཉའོ། །ས་སྲུང་ནི་རྒྱ་མཚོ་སྟེ། དེ་ལས་སྐྱེས་པས་ན་ལྷག་མ་ལས་ཨཎའོ། །
ས་སྲུང་བུའོ། །སྦྲིན་གྱི་གླང་པོ་ནི་དཀར་བའི་བདག་ཉིད་མ་ཏཾ་གཱའི་གླང་པོ་ལྟ་བུའོ། །པྲྀ་ཥོ་ད་ར་ལ་སོགས་པས་ཨེ་ར་བ་ཎ་སྟེ་མཚོ་སྐྱེས་སོ། །ཆུ་འཛིན་ནི་སྤྲིན་ཏེ་དེའི་གླང་པོ་ཞེས་ཀྱང་བྱའོ། །དེ་རྣམས་ས་སྲུང་གི་རྣམ་གྲངས་ཨི་རཱ་པ་ཏི་སོ། །ཚིགས་སུ་བཅད་པ་གཅིག་གིས་དབང་པོའི་
རྡོ་རྗེ་བཤད་དོ། །སྒྲ་སྒྲོགས་ནི་རྡོ་རྗེ་འབབ་པ་ལས་སྒྲ་འབྱུང་བའི་ཕྱིར་རོ། །ཎི་ནི་རྐྱེན་ཏེ་རང་བཞིན་གྱིས་བུད་མེད་ཉིད་དོ། །གང་གིས་ཀྱང་འཇོམས་མི་ནུས་པར་འགྲོ་བས་འགྲོ་ལྡན་ཞེས་ཀྱང་བྱའོ། །ཨིནྡྲ་བཞིན་རཀའོ། །རྡོ་རྗེ་མོ་མིན་ཞེས་པ་ཧཱི་ར་ཀ་དང་པ་བི་དག་གོ་ཞེས་དོན་སྣ་ཚོགས་
པའི་སྡེ་ཚན་དུ་འཆད་དོ་ཞེས་པ་སྟེ་ཀུ་ལི་ཤ་དང་འབྲེལ་ལོ། །ཀུ་ལི་ཤ་དག་ཧྲཱ་ད་ལ་གིས་སྐྱེས་པར་བཤད་དེ་སྦྱར་རོ། །ཀུ་ལི་ནི་ལག་པ་སྟེ། བྷུ་ཛཱ་ད་ལ་ཞེས་སྐབས་གསུམ་གྱི་ལྷག་མ་ལས་སོ། །ལག་པར་ཉལ་བ་སྟེ་གནས་པར་བྱེད་དོ་ལ་ཌ་ཤཱིང་ལ་རྐྱེན། ཡང་ན་ཀཽ་ནི་ས་དང་། ནི་ཤྱ་
[271a]ཏི་ཕྲ་མོར་བྱེད་པ་སྟེ། ཨིཀ་མཐའ་ཉེ་ལས་ཀའོ། །འབིགས་བྱེད་ནི་འབྱེད་པར་བྱེད་པའི་ངང་ཚུལ་ཅན་ནོ། །བི་དི། བྷི་དི། ཙྪི་དི་ལས་ཀུ་ར་ཙའོ། །ཐོག་ནི་དབང་པོའི་རྡོ་རྗེ་ཞེས་གྲགས་ཏེ། པུཉ་ལས། ཤུ་ཙི་བཞིན་ཨི་རྐྱེན་ནོ། །རྩེ་མོ་བརྒྱ་པ་ནི་ཟུར་རམ་རྭ་བརྒྱ་ཡོད་
པའོ། །སྒྲ་གཅན་ནི་རྡོ་རྗེ་འབབ་པ་ན་ཐོག་གི་སྒྲ་འབྱུང་བའི་ཕྱིར་ཏེ། སྭ་ར་ཏི་ཤབྷཱ་ཡ་ཏེ། མང་པོ་ལས་བྷྲྀ། མྲྀ། ཏྲེ། ཙ་རི། ཏ་ནི་མརྫི། ཤྲཱི་རྣམས་ལས་ཨུའོ། །ཤཾ་བདེ་བ་ལ་སྟེ་འདི་གང་གིས་ཀྱང་མི་འཇིགས་པའི་ཕྱིར་ཤསྦའོ། །ཏི་བྷུ་བ་ཡསྟུ་ཞེས་པས་བའོ། །སྒྲོགས་ཞུམ་ནི་སྒྲ་སྐད་
ཀྱིས་འཇིགས་པར་བྱེད་པ་སྟེ། དསྟོ་ལི། ཞེས་པ་པྲྀཥོ་ད་ར་ལ་སོགས་པའོ། །ཤམྦྷ་དང་ལྷན་ཅིག་སྤྱོད་པའི་ཕྱིར་པའི་དམྦྷོ་ལི་དང་སྭ་རུ་ཡང་སྐྱེས་བུའོ། །སྭ་རུ་དང་ལྷན་ཅིག་སྤྱོད་པ་ལས་ཀོ་ཊི་དང་། ཤ་ཊ་ཀོ་ཊི་དང་ལྷན་ཅིག་སྤྱོད་པ་ལས་པ་ཝི་ཡང་ངོ་། །དེ་བཞིན་དུ་གཞན་ཡང་སྟེ་ལྷན་ཅིག་
སྤྱོད་པས་རྟགས་ཕན་ཚུན་རྟོགས་པར་བྱེད་པའོ། །ཨཤྱ་ཏེ་ལ་མཚོན་ཆ་འདིས་འཇིག་རྟེན་གསུམ་པོ་ཟ་བར་བྱེད་དོ། །སྒྲོགས་ཞུམ་སྒྲ་གཅན་ལ་རྀ། ཏྲྀ། པྲྀ། །དྷྲྀ། །དྷ་མི། །ཨ་ཤ། བི་པྲི་ཏི། །གྲ་ཧི་ལས་ཨ་ནིའོ། །རྡོ་རྗེ་གནམ་ལྕགས་ཞེས་བརྗོད་པ་ཡང་འདིའི་མིང་ངོ་། །རྡོ་རྗེ་དང་། གནམ་ལྕགས་
དང་། རི་བོ་བསྙིལ་བ་དང་། ཐོག་དང་། སྒྲོགས་ཞུམ་དང་། ཨ་ཤར་བ་ལའོ། རཀྵ་ཛ། ཞེས་པ་རྣམས་རབྷ་སའིའོ། །རྡོ་རྗེ་ནི་གནམ་ལྕགས་སོ། །རྡོ་རྗེ་ནི་འབིགས་བྱེད་དོ་ཞེས་སྐབས་གསུམ་གྱི་ལྷག་མ་ལས་སོ། །མཁའ་ཐེག་མཁའ་གནས་ཞེས་པ་ནི་ཁང་བཟངས་དང་བཅས་པ་ཞེས་པ་ནམ་
མཁའ་ལ་རྒྱུ་ཀནྡྷ་ཞིང་འདུག་པའོ། །མོ་མ་ཡིན་པ་ནི་མོའི་རྟགས་ཅན་མ་ཡིན་པའོ། །ལྷའི་དྲང་སྲོང་མི་སྦྱིན་སོགས་ནི་དྲང་སྲོང་ཆེན་པོ་མི་སྦྱིན་དང་སོགས་པའི་སྒྲས་རྒྱས་པ་དང་ཏུམ་བུ་རུ་དང་ཀོ་ཧ་ལ་ལ་སོགས་པ་དབང་པོའི་འཁོར་སྟོང་གནས་པའོ། །ཆོས་བཟང་ལྷའི་མདུན་ས་ནི་ལྷ་
རྣམས་འདུ་བའི་ཁང་བའོ། །ལྷ་རྣམས་ཀྱི་བཏུང་བ་ནི་བདུད་རྩི་སྟེ། པཱ་ལས་སཽ་ཏྲཱཏ་རི་མཀྫི་པཱི་ཡི་ཧ་ནི་ཨང་གི་རྣམས་ལས་ཨུ་ཥན་སི་ཡཥཱཾའོ།སློབ་དཔོན་ཨ་རུ་ཎ་ད་ཏའི་རྟགས་རྗེས་སུ་བསྟན་པར་ནི། ཛམྦཱ་ལ། ཀུ་ལི་ཤ། བ་ལི་ཤ། །ཨ་ནུ་དཪྵ། པེ་ཡཱུ་ཥཾ། ཞེས་པ་ལ། འདིར་པེ་ཡཱུ་
[271b]ཥཱཾ་ནི་འོ་མ་གསར་པའི་རྣམ་འགྱུར་གྱི་བདུད་རྩིའོ་ཞེས་དེའི་འགྲེལ་པ་བྱེད་པས་རྣམ་པར་ཕྱེའོ། །འཆི་བདུད་ཀྱི་སྨན་ཡིན་པའི་ཕྱིར་ན་བདུད་རྩིའོ། །སུ་དྷཱ་བདེ་འཐུང་ཞེས་པ་ནི་ལུས་ཚིམ་ཞིང་ཚ་དཔག་ཏུ་མེད་པའི་བདུད་རྩི་འཐུངས་པས་འཆི་བ་མེད་པའི་ཕྱིར་ན་བདུད་རྩིའོ། །ལྷའི་ཆུ་བོ་ནི་
དལ་གྱིས་འབབ་པ་དང་། མཐོ་རིས་ཀྱི་ཀླུང་དང་། ནམ་མཁའི་གཾ་གཱ་དང་། བཅུད་ལྡན་རིང་བ་ཞེས་བྱ་སྟེ། རི་རབ་ཀྱི་རྩེ་ལས་འབབ་པ་ཨ་མྲྀ་ཏ་རྣམས་སོ། །འདི་ལ་དལ་གྱིས་འབབ་པའི་ངང་ཚུལ་ཡོད་པས་ཎི་ལ་ནི་རྐྱེན་ནོ། །སྭ་རྣ་དཱི་ལ་གི་རིན་དཱི་སོགས་རྣམས་ཀྱིའོ་ཞེས་པ་ཡང་ན་ཎ་ཉིད་
དོ། །ལྷུན་པོ་དང་། རི་རབ་དང་། གསེར་གྱི་རི་དང་། རིན་ཆེན་བརྩེགས་པ་དང་ལྷའི་གནས་ཞེས་ཀྱང་བྱ་སྟེ་རི་རབ་ཀྱི་མིང་ངོ་། །མཱིང་འཚེ་བ་ལའོ། །པཱི་མཱི་དག་གི་རུའོ། །སུ་སྔོན་མའི་འོ། །གཞན་བྲ་ལ་སོགས་པ་ནི་མནྡཱ་ཀ་མཐོ་རིས་ཀྱི་ཀླུང་ངེས་པར་ཞུགས་པའི་དོན་གྱི་ཕྱིར་པྲ་མེ་རུ་ལ་
སོགས་པ་ནི་མི་སྦྱར་རོ། །གསེར་གྱི་རང་བཞིན་གྱི་རི་ནི་གསེར་གྱི་རི་སྟེ། རིན་པོ་ཆེའི་རང་བཞིན་ནོ། །འདིར་ཧེ་མའི་སྒྲ་ནི་རྒྱུ་དང་འབྲས་བུའི་ཉེ་བར་སྤྱོད་པའི་རྣམ་འགྱུར་ལས་རིན་པོ་ཆེའོ། །དཔེར་ན་སྐྲའི་གཙུག་ཕུད་ལ་སོགས་པ་ནི་སྐྲ་ལ་སོགས་པ་བཞིན་ནོ། །དེ་ནས་མཐོ་རིས་ལ་སོགས་
པའི་དབྱེ་བ་སྟེ། ལྷུན་པོ་ནི་རི་སྤྱི་རྣམས་སོ། །མཐོ་རིས་ནི་ལྷུན་པོའི་སྟེང་ངོ་། །ལྷ་རྣམས་ཀྱི་ཤིང་ནི་ལྷའི་སར་བྱུང་བའོ། །མནྡར་ཞེས་པ་ནི་ཡིད་དགའ་བར་བྱེད་པའི་ཤིང་ངོ་། །ཨ་གི། མ་དི། མནྡི། ཀ་ཊི་ལས་ཨ་རན་འོ། །པཱ་རི་ཎ་རྒྱ་མཚོའོ། །སྐྱེས་པ་ནི་བུ་བརྒྱུད་ལ་རང་དོན་ལ་
ཀནའོ། །ལེགས་ཁྱབ་ནི་ཡང་དག་པར་སྤོས་ཀྱི་ངད་དང་ལྡང་བས་ཁྱབ་པ་སྟེ། བྱེད་པ་པོ་ལའང་གྷཉའོ། །དཔག་བསམ་གྱི་ཤིང་ནི་ཡང་དག་པའི་བསམ་པ་ལས་སྐྱེས་ཤིང་ལྗོན་པའི་རང་བཞིན་ཡིན་པས་ཏེ་བསྐྱེད་བྱ་སྐྱེད་བྱེད་ཀྱི་དངོས་པོའི་མཚན་ཉིད་ཀྱི་འབྲེལ་པའོ། །དབང་པོ་འཕྲོག་ཅིང་
བདེ་བ་ལ་མོས་པར་བྱེད་པས་ན་ཧ་རི་ཙནྡན་སྟེ། ནནྡི་སོགས་ལས་ལྻའོ། །ཡང་ན་སྐྱེས་བུའོ་ཞེས་པ་འདི་ལ་འབྲེལ་ལོ། །འདི་རྣམས་ལྷའི་ལྗོན་ཤིང་ཞེས་བྱ་བ་སྟེ་དགོས་འདོད་ཐམས་ཅད་འབྱུང་བའོ། །ཧཾ་ས་གོ་དང་། དྲུ་ཧི་ཎ་དང་། ས་ནད་ཞེས་པ་རྣམས་ཚངས་པའི་རྣམ་གྲངས་སུ་ར་བྷ་
[272a]ས་ལས་སོ། །དེའི་གཞོན་ནུ་ནི་བུ་བརྒྱུད་དོ། །རྣམ་བྱེད་ཀྱི་བུ་བརྒྱུད་ལ་ཨཎའོ། །འདི་དྲང་སྲོང་མཐོ་རིས་ཀྱི་སྨན་པ་སྟེ། བསྟན་བཅོས་བྱེད་པ་རྣམས་ཀྱིས་ཀྱང་ལྷའི་སྨན་པ་ཞེས་བཀོད་དོ། །རྟའི་གཟུགས་འཛིན་པ་རྟ་ལྡན་མ་ཞེས་བྱ་བ་ཉི་མའི་ཆུང་མའི་མིང་སྟེ། དེ་ཉི་མའི་གཟི་
བརྗིད་མ་བཟོད་ནས་རྟ་རྒོད་མའི་གཟུགས་སུ་བྱས་ཏེ་བྱང་སྒྲ་མི་སྙན་དུ་དཀའ་ཐུབ་བྱེད་ཅིང་གནས་སོ། །དེར་ཉི་མས་རྟའི་གཟུགས་འཛིན་པ་དེ་ལ་ཞོན་པར་གཟས་པ་ན་སྐྱེས་བུ་གཞན་ཡིན་པར་དོགས་ཏེ་གདོང་ཕྱིར་ཕྱོགས་པ་ན། སྣའི་བུ་ག་གཉིས་སུ་ས་བོན་དག་སོང་ངོ་། །དེ་ལས་བུ་གཉིས་སྐྱེས་
པས་སྣ་སྐྱེས་ཞེས་བྱའོ། །ར་བྷ་སའི་མཛོད་དུ་རྟ་སྐྱེས་དང་སྣ་སྐྱེས་ཞེས་ཀྱང་བརྗོད་དོ། །སྣ་ལས་ལྷུང་བའི་ཕྱིར་ན་སཱཾ་ཏ་ལ་ཀྟ་ཝནྟུ་མེད་པ་ལ་ཊའོ། །བྱ་བ་དང་རང་མིང་དག་ལས་མང་པོ་ལའོ་ཞེས་པས་ཐུང་དུའོ། །ས་ཏ་སུ་བཱ་སཱ་དྷཱུ་ས་ཏི་དག་ལ་དེར་ལེགས་པ་ཞེས་པས་ཡཏའོ། །གཉིས་ལ་
ནཉའི་བསྡུ་བའོ། །ན་ཁ་སོགས་ཀྱི་ཕྱིར་ན་དབྱི་བ་མེད་དོ། །སྐར་མ་ཐ་སྐར་དང་ཟླ་བ་འཛོམ་པའི་དུས་སུ་སྐྱེས་པས་ཐ་སྐར་སྐྱེས་ཞེས་བྱའོ། །ཐུན་མཚམས་ཀྱི་དུས་ལ་རྒྱུ་སྐར་ལས་ཨཎའོ། །བཏྶ། ཤཱ་ལ། རྒྱུ་སྐར་རྣམས་ལས་མང་པོ་ལའོ་ཞེས་པས་དེ་འཇིག་གོ། །ཨཎ་ལ་སོགས་པ་
འཇིག་པ་ལུ་ཀྱ་གོ་ཎྱ་ལ་སོགས་པ་རྣམས་ཀྱི་ཞེས་པས་དཱི་པ་ཡང་འཇིག་གོ། །ཀུན་འགྱེད་ཅེས་ཀྱང་བྱ་སྟེ། ནད་གསོ་བའི་ཕྱིར་ཀུན་དུ་འགྱེད་པའོ། །ད་སུ། དྷཱ་ཏུ་ལས་དུར་ལ་སོགས་པ་རྣམས་སོ་ཞེས་པས་རཀའོ། །དཱི་ཨཱསྟི་ཨཱུང་ཞེས་པས་ཌྷཀའོ། །ཨཱ་ཤྭ་ནེ་ཡཽ་ཐ་སྐར་གྱི་བུ་དག་
ཅེས་པའོ། །སྣ་སྐྱེས་དང་ཀུན་འགྱེད་གཉིས་སྤུན་ནོ། །དེ་ཡང་ཨུཏྤ་ལི་ལས། གཤིན་རྗེ་དང་ནི་གཤེད་བུ་དང་། །གཤིན་རྗེའི་སྤུན་དང་སྣ་སྐྱེས་དང་། །ཀུན་འགྱེད་དང་ནི་རེ་མནྟ། །དྲུག་པོ་མིང་ལ་ཉི་མའི་བུ། །ཞེས་བཤད་དོ། །རླུང་གི་སྔོན་རབས་ལས་ཀྱང་། ཁྱེད་ཅག་འཕེལ་
བའི་དགྲ་དང་སྣ་སྐྱེས་དང་། །དེ་བཞིན་ཀུན་འགྱེད་དང་ནི་ཆུ་ལྷའོ། །ཞེས་སོ། །འདིར་སླར་ཡང་ཧུ་རྣམས་ཀྱི་གཉིས་ཀྱང་ས་པྟ་མཱི་ཤཽཎྜི་ཤྪནྟྲི་ཎོ་ཡཱནྟི་ཞེས་པ་ལ་སོགས་པ་བཞིན་དེ་དང་ལྷན་ཅིག་སྤྱོད་པ་དང་དེའི་སྒྲས་མངོན་པར་བརྗོད་པའི་གཉིས་སུ་བརྗོད་དོ། །དཔེར་ན་བྷཱ་ར་ཏར། འདི་དག་
[272b]ནི་གཉིས་ཏེ། ཨུཏྤ་ཧ་དག་དང་། སྣ་སྐྱེས་དག་གོ་ཞེས་བདག་འདོད་དོ་ཞེས་པའོ། །ཇི་ལྟར་མཱ་གྷར་ཡང་། ཨ་ནུ་ས་པྲ་རུ་སྟ་མ་ཐ་ཀུན་འགྱེད་དག །བུ་དག་གོ། །སྒེག་པ་གསལ་བར་མི་མཐུན་པའི་གཅིག་གི་ལྷག་མ་འདིའི་དཔེར་བརྗོད་དོ། །དེས་ཀྱང་གྲུབ་ལ། ཆོས་མངོན་པ་མཛོད་ཀྱི་རྒྱ་
ཆེར་འགྲེལ་ལས། འདུས་བྱས་འདུས་མ་བྱས་ཆོས་རྣམས། །ཞེས་པ་འདིར་གུ་ཎོ་ཡཎུ་ཀ་ལས་ཞེས་ཤེས་པར་བྱེད་པའི་ཕྱིར་ཞེས་སློབ་དཔོན་གྲགས་པ་བཤེས་གཉེན་གྱིས་བཤད་དོ། །དེ་ལ་གཉིས་བརྗོད་པ་བྱུང་བ་ནི་རིགས་པ་སོ་སོ་ཚོལ་བར་བྱེད་པ་ལ་འགྱུར་གྱི་གཞན་འབྲས་བུ་ཅི་
ཡང་མ་མཐོང་ངོ་། །དབང་ཆེན་མ་ལ་སོགས་པ་ནི་དབང་ཆེན་མ་ལ་སོགས་པའི་ལྷའི་བུ་མོ་རྣམས་ཏེ། མཐོ་རིས་ཀྱི་སྨད་འཚོང་མར་གྲགས་སོ། །ཆུ་ལས་སྐྱེས་པས་ན་ཆུ་ཏེ་ཚིག་ཕྲད་ལས་ཨུཎ་ལ་སོགས་པའི་ཨ་སི་རྐྱེན་ནོ། །ཡང་ན་ཆུ་ལས་བྱུང་བས་ན་ཆུས་བྱུང་ཞེས་པ་སྟེ་
ཨ་སུན་རྐྱེན་ནོ། །ཆུ་ལས་སྐྱེས་པ་ནི་གསལ་བ་ལ་བརྟེན་པས་མང་པོ་ཉིད་དོ། །གསལ་བ་ནི་དེའི་ཆ་ཤས་ལ་བརྟེན་པའོ། །དེ་ལྟར་ཡང་བྷཊྚའི་ལུགས་ལས། ཨཔྶ་ར་དཱ་ར་ལ་སོགས་པའི་སྒྲ་ནི་འགའ་ཞིག་གི་ཚེ་རིགས་དང་། འགའ་ཞིག་གི་ཚེ་གསལ་བ་ལ་རབ་ཏུ་སྦྱར་ཏེ། དེ་ལ་གང་
གི་ཚེ་རིགས་ལ་ཡིན་པ་དེའི་ཚེ་གསལ་བ་མང་པོར་གྱུར་བའི་གྲངས་ལ་རབ་ཏུ་འཇུག་གོ། །གང་གི་ཚེ་གསལ་བ་ལ་རབ་ཏུ་འཇུག་པ་དེའི་ཚེ་གསལ་བའི་ཆ་ཤས་ལག་པ་དང་རྐང་པ་ལ་སོགས་པ་རྣམས་མང་པོའི་གྲངས་ལ་རབ་ཏུ་འཇུག་གོ། །ནགས་ཚལ་གྱི་སྒྲ་རིགས་ལ་ཞུགས་པ་ན་
གྲངས་གཅིག་གིས་ཁྱད་པར་གྱི་རྫས་མངོན་པར་བརྗོད་པའི་ཕྱིར་དང་། ཡང་ན་དྷཱ་བ་ལ་སོགས་པའི་གསལ་བ་ལ་བརྟེན་པ་ན་རིགས་མངོན་པར་བརྗོད་པའི་ཕྱིར་གཅིག་གི་ཚིག་གོ་ཞེས་སོ། །བཱ་མ་ན་ལ་སོགས་པ་ནི་མང་པོ་ལ་ཡང་ནའོ་ཞེས་པ་འདི་འདོད་དེ། དེ་ལྟར་ཡང་བྱེ་མ་དང་། ཆར་པ་དང་། ཆུའི་
མེ་ཏོག་དང་། ཆུ་བལ་རྣམས་ནི་ཆུ་ལས་སྐྱེས་པར་མཚུངས་སོ་ཞེས་པ་མ་ནའོ། །ཨུརྦ་ཤཱི་ལ་བཱ་ཤ་མཛེས་པ་ལའོ། །ཨུ་རུ་ལས་མ་ཧ་ཏོ་བཥྚི་བ་ཤཱི་ཀ་རོ་ཏི་ལས་ཨཙའོ། །པྲྀ་ཥོ་ད་རལ་སོགས་པ་ཡང་ངོ་། །བ་ས་གནས་པ་ལའོ། །མུ་ནི་ལས་ཨུར་དུ་འགྱུར་བའི་ཕྱིར་ཨུརྦ་ཤིའོ། །དབང་ཆེན་
[273a]མ་ལ་སོགས་པ་ནི་འདི་ལྟར་ཤེས་པར་བྱ་སྟེ། གློག་གི་འོད་ཅན་དང་། ཐིག་ལེའི་མཆོག་མ་དང་། པད་དཀར་མ་དང་། ལག་བཟང་མ་དང་། དགའ་བའི་ཤིང་རྟ་མ་དང་། རབ་ཏུ་མྱོས་བྱེད་མ་དང་། མེ་ནཱ་ཀཱ་དང་། སྐྲ་འདྲེས་མ་དང་། ལེགས་བརྒྱན་མ་དང་། མུཉྫ་སྐྱེས་
མ་དང་། ཨཱ་ལམྦུ་ཥཱ། ཆུ་ཤིང་བརླ་ཅན་མ་དང་། སྐད་ལེགས་མ་ཞེས་བྱ་བ་ལ་སོགས་པ་རྣམས་སོ། །ལྷ་རྣམས་ཀྱི་གླུ་མཁན་ནི་དྲི་ཟ་སྟེ། ཧ་ཞེས་པ་མི་གསལ་བའི་སྒྲ་སྟེ། ཛ་ཧཱ་ཏི་ཀྭི་པ་ཝི་ཙ་ཞེས་པས་ཝིཙའོ། །སུས་དང་སུ་པ་དོན་གཅིག་པས་བསྡུ་བའོ། །བྱེད་པ་པོའི་བསྡུ་བ་ལ་
ཕྱི་རོལ་ཞེས་པས་འཕྱང་མ་རམྦྷ་གླུའི་ཁྱད་པར་གྱི་སྒྲ་ལ་ཧྭ་ཡ་ཏི་ལ་ཀྭི་པའོ། །ཀྲིཏ་ལའང་དེ་རྣམས་ཀྱིའོ་ཞེས་པས་ཡཎའི་ཨིཀའོ། །ཡན་ཨིཀ་ལས་ཞེས་པས་ཕ་རོལ་སྔ་མ་ཉིད་དོ། །ཧལ་ཞེས་པས་རིང་པོའོ། །ཤུ་བྷཾ་ཡ་ཁ་ལ་སཱུའི་སྒྲ་བཞིན་འདི་དག་གོ་ཞེས་པ་དགའ་བྱེད་
འབངས་ཀྱིས་སུ་བནྟ་ལས་དཔྱད་པར་བཤད་དོ། །གླུ་ལེན་པར་བྱེད་པ་ལ་གླུ་ལེན་མཁན་ཏེ་པྲྀ་ཥོ་ད་ར་ལ་སོགས་པའོ། །ཡང་ན་དྲི་ཟ་བར་བྱེད་པས་དྲི་ཟ་སྟེ། ཨཙ་རྐྱེན་ནོ། །གནྡྷཿདྲི་ཟ་དང་གཱནྡྷརྦ་ལྷའི་གླུ་མཁན་དུ་འགྱུར་ཞེས་ར་བྷ་སས་དང་པོ་རིང་བ་ཡང་བཤད་དོ། །སོགས་པའི་
སྒྲས་སྣ་ཚོགས་དབྱིག་དང་། བ་ལང་ཚེ་དང་། དགའ་བྱེད་དང་། སྣ་ཚོགས་ཤིང་རྟ་དང་། སྣོད་ཅན་དང་། མི་སྦྱིན་དང་། ངང་པ་ཞེས་པ་དེ་ལྟ་བུ་ལ་སོགས་པ་རྣམས་སོ། །དེ་རྣམས་ཀྱི་དབང་པོ་འཁོར་དང་བཅས་པ་བརྗོད་ནས། འཁྱོག་འགྲོ་ཞེས་པ་ལ་སོགས་པ་ཚིགས་སུ་བཅད་པ་
བཞིས་མེའི་མིང་ངོ་། །ཨགྣི་འབར་བར་བྱེད་ཅིང་འཁྱོག་པོར་འགྲོ་བའོ། །ཨ་གི་ལས་ནིའོ། །མེ་ནི་དྲང་སྲོང་བི་ཤྭ་ནར་ལས་སྐྱེས་པ་སྟེ། དེའི་བུ་བརྒྱུད་ལ། རྀ་ཥི། ཀུ་རུ། བྲྀཥྞི། ཨནྡྷ་ཀ་ལས་ཨཎའོ། །གང་དུ་སྐྱེས་ཀྱང་བསྲེག་རྒྱུ་ཞིག་རྙེད་པའི་ཕྱིར་རྙེད་ཟ་སྟེ། ཤྲྀ། ཤྲུ། ཡུ།
བ་ཧ་ལས་ནི་ཏའོ། །བྱེན་ཟ་ནི་འདི་ལ་སྦྱིན་སྲེག་མཁན་གྱིས་ཅི་བསྲེགས་ཀྱང་འཚིག་པ་སྟེ། བཱི་འགྲོ་བ་ལས་ཏེ་ཟ་བ་ལ་ཡང་ངོ་། །བཱི་ལ་འགྲོ་བ་དང་། རབ་ཏུ་སྐྱེ་བ་དང་། མཛེས་པ་དང་། གནས་པ་དང་ཟ་བ་རྣམས་ལ་ཞེས་དེ་ལྟར་བཤད་པས་ཀནྟིའོ། །དངོས་པོ་གང་བསྲེགས་ཀྱང་འཚིག་
[273b]པའི་ཕྱིར་ནོར་ལས་རྒྱལ་ལོ། །ཆུའི་སྐྱེ་གནས་ནི་བསྐལ་པ་འཆགས་པའི་དུས་སུ་རྒྱ་མཚོ་ཆེན་པོའི་ནང་ནས་སྐྱེས་པའི་ཕྱིར་རོ། །འབར་བཅན་ནི་འབར་བའི་ངང་ཚུལ་ཏེ། །ཛྲ། ཙུཾ། ཀྲ་མྱ། །དཾད་མྱ་ཞེས་པས་ཨུ་ཙའོ། །སྐྱེས་ཐོབ་ནི་པིནྡ་ཏི་ལས་ཐོབ་པར་བྱེད་པ་ལ་ཨ་སུ་ནའོ། །ལུས་བསྲེགས་པས་
ན་ལུས་མི་སྐྱོང་བ་སྟེ། །ཛམྦ་ལ་ཀྲི་སཱི་ཊི་སོགས་པ་རྣམས་སོ་ཞེས་པས་ཏོ་ནོ་ཏི་ལས་ཨུའོ། །སྐྱོང་བར་མི་བྱེད་དོ་ཞེས་པས་ན་པ་ཏའོ། །ཛྭ་ལ་ན་ཤིང་ལས་བས་ན་ཤིང་འཕེལ་ཏེ། །ཛྱོཏི་ལ་སོགས་པ་རྣམས་སོ་ཞེས་པ་ལ་ཨི་སིའོ། །ཆུ་རྣམས་སྐེམ་པར་བྱེད་པས་ན་སྐེམ་བྱིད་དེ། །ཤུཥི་ལ། །
བྱོམ་ལ་སོགས་པ་རྣམས་སོ་ཞེས་པས་མ་ནིན་འོ། །མེའི་ཤུལ་ནག་པོར་འགྲོ་བས་ཏནུ་ལམ་ནག་གོ། །འདིའི་འོད་འབར་བ་སྐྲ་དང་འདྲ་བས་ན་འབར་བའི་སྐྲ་ཅན་ནོ། །ཕྱི་མ་བརྡྷལ་མིན་པའི་བསྡུ་བའི་ཞེས་པས་ཥ་ཉིད་དོ། །ཐུན་དང་པོ་ལ་སྦྱིན་སྲེག་ལ་སོགས་པ་བྱེད་པས་སྔ་དྲོ་སད་ཅེས་
བྱ་སྟེ། །ཨིཀ་མཐའ་ཉེ་ལས་ཀའོ། །ཤུཥྨཱ་སཏྤཱ་དིཥྛ་ཧར་ལ་སོགས་པ་རྣམས་སོ་ཞེས་པས་རེ་ཕའོ། །བརྟེན་པ་ཟ་བར་བྱེད་དོ་ལ་ལས་ལ་ཨཎའོ། །ཤུ་ཙི་རྐེ་ཤ་ཀྲྀ་ཤ་ཕྲ་མོར་བྱེད་པ་ལའོ། །ཏཱ་ལ་བྱཱནྟ། །ཧྲྀཥི་ཤུ་ཙི་ཥྐེས་ཀྲྀཥི་རྣམས་ལས་ཀུན། །སུམ། །ཨ་ནུ་ཀ་རྣམས་སོ་ཞེས་པས་
ཨྭ་ནུ་ཀའོ། །ཨུཥ་བསྲེག་པ་དང་བུདྷ་རྟོགས་པ་གཉིས་ལ་པཱུན་ཏི་ལ་ཞེས་བས་ཎྭུ་ལའོ། །ཨནནྟི་ཛཱི་བནྟི་ལ་བྲྀ་འཐུཥ་ནུདྷཿཥ་ལ་སོགས་པ་རྣམས་འགའ་ཞིག་ལས་སོ་ཞེས་པས་ཀ་ལའོ། །རོ་ཧི་ཏ་ནི་དམར་པོ་སྟེ་འདིའི་རྟ་དམར་པོའོ། །དེ་ལྟར་ཡང་། །ཤཱ་ལི་ཧོ་ཏྲ་ལས། །ཆུ་ལྷ་ཡི་ནི་དཀར་པོའི་མདོག། །
[ཧྲ]ཤཱ་ནུ་ཆུང་གྱེད་ལུས་ངན་གྱི་ནི་ཀུ་མུང་མཚུངས། །མེ་ལྷའི་ཀི་མ་ཤུ་སྨིན་བྱེད་པཱ་བཱཀ་ག་ཡི་འོད། །དེ་བཞིན་རླུང་ལྷའི་སྣ་ཚོགས་མདོག། །ཅེས་བཤད་དོ། །རླུང་གི་འཚོ་བྱེད་ཨན་ལ་གྲོགས་པོ་འདི་ཡིན་པས་རླུང་གི་གྲོགས་ཏེ། །རྀ་ཨུ་ཤ་ནས་ཞེས་པས་ཨ་ནང་འོ། །གཙུག་ཕྲུད་ཅན་ནི་འབར་
བའོ། །ཨང་སྔོན་མའི་ཤུ་ཥི་ལས་ནང་གི་དོན་དུ་གྱུར་པ་ལས་ས་ནནྟ་ལས་ཨུཎལ་སོགས་པ་རྣམས་མང་པོར་ཞེས་པས་ཞེས་པས་ཨིནའོ། །རྩ་རྣམས་ཡོངས་སུ་ཟ་བརྗོད་པར་བྱེད་པས་ན་རྩ་ཟ་ན་ཞེས་དགའ་བྱེད་ཀྱི་སྤྱོད་པར་རོ། །གསེར་གྱི་ཐིག་ལེ་ནི་ཨུ་མའི་ཤ་མོད་སཁཱན་པས་དྲག་པོའི་ཐིག་ལེ་ལྟོར་
[274a]ཆགས་པ་ལས་གསེར་གྱི་མདོག་ཅན་གྱི་གཞོན་དུ་བྱུང་ངོ་ཞེས་རཱ་མཱ་ཡ་ཎའི་སྐབས་ལས་གྲག་གོ། །དེའི་ཕྱིར། མེ་ལྷའི་བུ་ནི་དང་པོ་གསེར་གྱི་མདོག །ཅེས་བཤད་དོ། །བསྲེག་ཟ་ནི་ཡམ་ཤིང་ལ་སོགས་པ་དེས་ཟའོ། །སྲེག་བྱེད་དང་། མཚུན་གྱིས་ཐོབ་བྱེད་ནི་མེ་
ལ་བསྲེགས་པ་རྣམས་ལྷ་དང་མཚུན་གྱིས་ཐོབ་པོ་ཞེས་གྲག་གོ། །ཧ་བྱ། ཀ་བྱ། པུ་རཱིཥ། པུ་རི་ཥྱ་ལས་ཉྱཊའོ། །ཡང་ན་མཚུན་གྱིས་ཐོབ་པར་བྱ་བས་ན་ཝཱཏྱའོ། །འོད་བདུན་ནི་འདི་ལ་མེ་ལྕེ་ཧུ་ཏ་བྷུག་བདུན་ཡོད་པར་བཤད་དེ། ནག་པོ་དང་། ད་ཧན་ཧ་བྱ་བཱ་ཧན་འཇིགས་པར་བྱེད་པ་
དང་། ཡིད་མགྱོགས་དང་། ལེགས་ཕན་དང་། དུ་བའི་མདོག་བཟང་དང་། མེ་སྟག་ཅན་དང་། སྣ་ཚོགས་འོད་ཅན་རྣམས་སུ་མརྐྐ་ཎྜའི་སྔོན་རབས་ལས་བཤད་དོ། །དེ་དག་འོད་ཀྱི་རང་བཞིན་ཡིན་པའི་ཕྱིར་འོད་བདུན་པའོ། །ཉེར་ཞི་ནི་ཚེར་མ་ལ་སོགས་པ་དེས་སྲེག་པ་སྟེ། དམུ་ཉེ་བར་
ཞི་བ་ལའོ། །དུལ་བར་བྱེད་དོ་ལ་ཨུན་ལ་སོགས་པ་རྣམས་མང་པོར་རོ་ཞེས་པས་ཨུན་སིའོ། །མྱ་ངན་བྱེད་ནི་ཁང་ཁྱིམ་དང་ནོར་ལ་སོགས་པ་རྣམས་དེས་ཚིག་ནས་མྱ་ངན་བྱེད་པའོ། །ཤུ་ཙ་ལ། བྷ་དྲ་ལ་སོགས་པ་རྣམས་སོ་ཞེས་པས་རཀའོ། །མེ་ལྕེའི་དབྱེ་བ་ལས་འདིའི་འོད་ཟེར་ནི་
སྣ་ཚོགས་འོད་དོ། །ཀྵུ་བྷྣཱ་ལ་སོགས་པ་ཉིད་ཀྱི་ཕྱིར་ཊ་ཉིད་མེད་དོ། །འོད་ཀྱི་ནོར་ནི་དམུན་འོད་དང་ལྡན་པའོ། །གཙང་བར་བྱེད་དོ་ཞེས་པས་ཨིཀ་མཐའ་ཉེ་ལས་ཀིའོ། །རྒྱ་མཚོ་ཆེན་པོའི་ཆུ་རྣམས་སྐེམས་པར་བྱེད་པ་ལས་འདི་སྐྱེས་པས་ཆུའི་མཁྲིས་པ་དང་འདྲ་བས་ཆུ་མཁྲིས་ཏེ།
དྲུག་པའི་བསྡུ་བ་ལ་ཚིག་ཕྱི་མའི་དོན་གཙོ་བོ་ཉིད་ཡིན་པའི་ཕྱིར་མ་ནིང་ཞེས་པ་འདི་ཉིད་དོ། །བྲང་སྐྱེས་ནི་དྲང་སྲོང་ཨུརྦ་ཞེས་བྱ་བ་སྐྱེ་གནས་ལས་མ་སྐྱེས་པའི་བུ་གཅིག་འདོད་པས་བྲང་གི་སྟེང་དུ་བསྲུབས་པས་དེ་ལ་དྲོད་འབར་ནས་བུ་གཅིག་སྐྱེས་སོ། །དེ་ནི་རྟ་རྒོད་མའི་གཟུགས་ཀྱིས་རྒྱ་མཚོ་ལ་གནས་སོ། །
དེ་བྲང་སྐྱེས་ཀྱང་ཡིན་ལ། དེ་ལས་མེ་སྐྱེས་པས་རྒོད་མ་སྐྱེས ་ཨ་པྤིཏྟི་ཞེས་པའི་ཞེས་ཀྱང་བྱའོ། །མུ་ཙ་ལ་དྲང་སྲོང་ཨུརྦའི་བུ་བརྒྱུད་ལ། དྲང་སྲོང་། ཀུ་རུ། བྲྀཥྞི། ཨནྡྷ་ཀ་ལ་སོགས་པ་ལས་ཞེས་པས་ཨཎའོ། ཨཽརྦ། །བཌ་བ་ལ་ལྷག་མ་ལས་ཨཎའོ། །རྒོད་མའི་མེ་ཞེས་པ་རྟེན་དང་བརྟེན་
[274b]པའི་མཚན་ཉིད་ཀྱི་འབྲེལ་པའོ། །ལྷ་མཆོད་ཅེས་པ་མེ་ལ་མཆོད་སྦྱིན་བྱས་ཤིང་ཕུལ་ན་ལྷ་མཆོད་པར་འགྱུར་རོ་ཞེས་སོ། །གཉིས་ཞེས་པ་ཕོ་མོ་གཉིས་ཀྱི་རྟགས་སོ། །འདི་རྣམས་ནི་མེ་ལྕེ་འབར་བའི་མིང་སྟེ། ཨརྩི་དང་། ཛྭཱ་ལ་དང་། ཀཱི་ལའི་སྒྲ་རྣམས་ཡལ་མེ་དང་འབར་བ་དང་
མེ་ལྕེ་སྟེ་སྒྲའི་བརྗོད་བྱ་བཧྣི་བཞིན་མ་ཡིན་ནོ་སོ་སོར་མཚོན་པར་བྱེད་པའི་དོན་ཏོ། །ཛྭ་ལ་ཏི་ལ། ཛྭ་ལ་ལ་སོགས་པ་རྣམས་སོ་ཞེས་པས་ཡང་ན་ཨཎའོ། །ཀཱི་ལ་འཆིང་བ་ལའོ། །ཨ་ཙའོ། །ཨརྩྱ་ཏ་ལས་ཞེས་པས་ཨརྩྱི། ཧུ། སྲྀ་པི། ཙྪརྡི་རྣམས་ལས་ཨི་སིའོ། །ཉལ་ལྡན་
ནི་མེ་ལྕེ་ཉལ་བ་བཞིན་དུ་སྣང་བའོ། །མོ་ཡིན་ཞེས་པ་ཨརྩི་ལ་སོགས་པ་དང་འབྲེལ་ཏེ། མོའི་རྟགས་ཅན་མཐོང་བས་ལྷན་ཅིག་སྤྱོད་པའི་སྟོབས་ཀྱིས་གཞན་དེ་རྣམས་ཀྱང་མོའི་རྟགས་ཅན་ནོ། །ཡང་མེ་སྟག་དང་མེ་སྐོར་ནི་རྟགས་གསུམ་མོ། །སྤུ་ལ་ཏིའི་དངོས་པོ་ལ། ཨཀ་མཐའ་
ཉེ་ལས་ཀིའོ། །སྥུ་ལིཾ་གཙྪ་ཏི་ཞེས་པས་ཁཊའོ། །སྥུ་ལ་ཏི་ཞེས་པས་ཀྭི་པའོ། །ཨདྒི་ཏི་ཞེས་པས་ཨཙའོ། །ཡང་ན་སྥུ་ལ་ཡང་འདི་ཡིན་ལ་ཨདྒི་ཡང་འདི་ཡིན་པས་ཞེས་པའི་བསྡུ་བའོ། །ཀཎ་ཏི་ཞེས་པས་ཨཙའོ། །རྐང་པ་གཉིས་ནི་མེ་ལས་སྐྱེས་པའི་ཚ་
གདུང་གི་མིང་སྟེ། ཀུན་དུ་གདུང་བར་བྱེད་དོ། །ཀུན་དུ་རིམས་ཀྱིས་འདེབས་པར་བྱེད་དོ་ལ་དངོས་པོ་ལ་གྷཉའོ། །མ་འགྲོ་བ་རྣམས་ཀྱི་ཐུང་དུའོ། །མཉམ་པ་ནི་མཚུངས་པ་སྟེ་དོན་གཅིག་ལའོ་ཞེས་པའི་བར་རོ། །ཚིགས་སུ་བཅད་པ་གཉིས་ཀྱིས་གཤིན་རྗེའི་མིང་ངོ་། །ཉེས་
པ་ཇི་ལྟ་བ་བཞིན་ཆོས་གཙོ་བོར་བྱས་ནས་ཆད་པ་སྦྱིན་པའི་ཕྱིར་ཆོས་ཀྱི་རྒྱལ་པོའོ། །སྔ་མ་བཞིན་ཏ་པ་དང་ཛྭ་ར་ཊ་ཙ་ལ་སོགས་པའོ། །ཕ་གཤིན་ནི་ཕ་མེས་ཤི་བ་རྣམས་སོ། །དེ་དག་གི་ལྷ་ནི་ཀ་བྱ་དང་། བྱིས་པ་དང་། ན་ལ་དང་། ཟླ་བ་དང་། གསོད་བྱེད་དང་། ཆོས་ཀྱི་རྒྱལ་པོ་དང་།
འཆི་བྱེད་རྣམས་ཏེ། དེ་རྣམས་ཀྱི་གཙོ་བོ་ཡིན་པས་བདག་པོའོ། །མཚུངས་འཇུག་ནི་དགྲ་གཉེན་མེད་པ་ལ་རཱ་ཛ་ལ་ཆད་པས་གཅོད་པས་ཏེ། དེའི་ངང་ཚུལ་འདི་ལ་ཡོད་པས་ཎི་ནི་རྐྱེན་བྲྀ་ཏུ་ལ་ནོ། །གཤིན་ནི་ཤི་བ་རྣམས་ཏེ། དེ་རྣམས་ཀྱི་རྒྱལ་པོའོ། །རཱ་ཛ་ཏེ་ལ་ཀྭིསའོ། །པྲཤྩ་
[275a]སོགས་ལས་ཥ་ཉིད་དོ། །མཐར་བྱེད་ནི་དེས་སྐྱེ་བོ་ཐམས་ཅད་མཐར་འཆི་བར་བྱེད་པས་སོ། །ཆུ་བོ་ཆེན་པོ་ཡ་མུ་ནའི་སྤུན་ཟླའོ་ཞེས་གྲགས་སོ། །ཞི་བྱེད་ནི་དེས་སྲོག་ཆགས་ཐམས་ཅད་མེད་པར་བྱེད་པས་ཏེ། ཤ་མུ་ཉེ་བར་ཞི་བ་ལའོ། །ནནྡི་སོགས་ལས་ལྻུའོ། །གཤིན་རྗེ་
ནི་སྐྱེ་དགུ་རྣམས་ཀུན་ནས་འགོག་པ་རེ་ཏ་རཱཊ་པར་བྱེད་པའི་ཕྱིར་ཏེ་འཆི་བདག་གི་མངག་གཞུག་པ་ལ་སོགས་པ་རྣམས་སོ། །དེ་རྣམས་ཀྱི་རྒྱལ་པོ་སྟེ་ཀྭི་པ་རྐྱེན་ནོ། །དེ་དག་དང་ལྡན་པ་ལས་ཨཪྴས་སོགས་ལས་ཨཙ་སྟེ་ཡ་མའོ། །སྲོག་ཆགས་རྣམས་ཀྱི་ཆོས་དང་ཆོས་མ་
ཡིན་པའི་གྲངས་འདེབས་པར་བྱེད་པ་ལ་ཀ་ལ་ཏི་ལ་གྷཉའོ། །དབྱུག་འཛིན་ནི་དབྱུག་པ་ནག་པོ་དགེ་སྡིག་གི་གྲངས་ཡིག་ཅན་འཛིན་པ་སྟེ། ཨ་ཙ་རྐྱེན་ནོ། །མཚུན་ནི་ཕ་མེས་ལ་སོགས་པ་ཤི་བ་རྣམས་ཡིན་ལ། དེ་རྣམས་ཀྱི་ལྷ་ནི་གཤིན་རྗེ་སྟེ། དེ་ལ་མཆོད་པ་བྱས་པས་གཤིན་རྣམས་
ཀྱིས་ཆ་ཤས་ཐོབ་པོ། །དེ་བཞིན་དུ་ཉི་མའི་བུ་ཞེས་ཀྱང་འབྱུང་སྟེ། བི་ཤྭ་ན་ར་སྟེ་ཉི་མའི་བུ་བརྒྱུད་ལ། ཛི་ཏ་ལས་སྔོན་དུ་ཨཎའོ། །སྲོག་དྷྲིལ་ཆགས་རྣམས་མཐར་བྱེད་པས་ན་ཌ་ལ་རྐྱེན་ནོ། །དེ་རྣམས་ཀྱིས་ལྷོ་ཕྱོགས་གཤིན་རྗེའི་མིང་ངོ་། །ཚིགས་སུ་བཅད་པ་ཕྱེད་དང་གཉིས་ཀྱིས་
བདེན་བྲལ་སྲིན་པོའི་མིང་སྟེ། སྲུང་བས་ན་སྲིན་པོ་སྟེ། པྲཛྙཱ་སོགས་སོ། །འདི་ལ་རོ་ཟ་བའི་ངང་ཚུལ་ཡོད་པས་ན་ཙྪཏྟྲ་བི་ཤྭ་ན་ར་སོགས་རྣམས་ལས་ཨཎའོ། །རོའི་ཡུལ་ཨནྟ་ཀྲྀ་ལ་ཟ་བའི་ངང་ཚུལ་གྱི་ཉེ་བར་སྤྱོད་པ་ལས་ཀུ་ཎ་པའི་སྒྲ་བརྗོད་དོ། །ཀྲ་བྱ་ནི་ཤ་སྟེ་ཟ་བར་
བྱེད་དོ་ཞེས་པ་ལ་ཀྭི་པ་ཝི་ཙ་ཞེས་པ་ལ་སོགས་པ་རཱཀྵས་ཀྭི་པའོ། །ལས་ལ་ཨཎ་ལ་ཀྲ་བྱཱ་དཿའོ། །བཤད་པ་བྱེད་པས་ཀྱང་ཡང་ན་ཨས་ཀྱི་གཟུགས་ཀྱི་ཆོགས་ཨཎ་འདོད་དོ་ཞེས་པས་དོན་གྱིས་འདི་དག་ཕྱེའོ། །སློབ་དཔོན་རྒྱལ་བ་ཉི་རོ་མའི་ལུགས་ལ་ནི་ཨཏ་མཐའ་མ་ཡིན་
པའི་ཞེས་པས་ཀྭི་པ་གྲུབ་ལ། ཀྲ་བྱ་ལ་ཡང་ངོ་ཞེས་བརྗོད་པས་ཡང་ན་ཨས་ཀྱི་གཟུགས་འགོག་པའི་དོན་ཏོ། །ཀྲ་བྱ་ནི་ཤ་མ་བཙོས་པའམ་ཡང་ན་མི་སྡུག་པའི་རྣམ་འགྱུར་དག་སྟེ་པྲྀ་ཥོ་ད་ར་ལ་སོགས་པ་ཉིད་ཀྱིས་ཀ་བྱ་རུ་བསྒྱུར་བའོ། །ཨ་སྲ་ཁྲག་གོ། །འཐུང་བར་བྱེད་དོ་ལ་བྲལ། པཱ་བཏུང་པ་
[275b]སོགས་པ་མེད་པ་ལས་ཀའོ། །ཀུན་དུ་རྒྱུ་བར་བྱེད་པ་ན་ཨཱ་ཤ་རའོ། །བྱ་བྱེད་ནམ་ལ་བྱེད་པས་ན་མཚན་མོ་རྒྱུ་དང་། མཚན་མོ་སྤྱོད་དེ་རཱ་ཏྲི་ལས་བྱིངས་ལ་ཡང་ནའོ་ཞེས་པས་ཡང་ན་ནུ་མའོ། །སྣ་ཚོགས་མདོག་ནི་ལུས་ཁྲ་བོ་སྟེ་པྲ་བྲྀ་ཁ་དོག་ལའོ། །མང་པོ་ལས་མ་ཀུ་ར། ད་རྡུར། བི་དྷུ་ར་
རྣམས་སོ་ཞེས་པས་ཨུ་ཨ་སྲ་པ་ར་ཙ་དང་ར་ཨཱ་ག་མ་དག་གོ། །གསོད་པར་བྱེད་ཅིང་འཚེ་བར་བྱེད་པ་ནི་གསོད་རཱ་ཏྲིཉྩ་ར་རཱ་ཏྲི་ཙ་ར་སྟེ་དེའི་བདག་ཉིད་ལས་སྐྱེས་པའོ། །འགྲོ་བྱེད་མཐའ་དག་འཛིན་ཅིང་གསོད་པས་འགྲོ་བ་འཛིན་ནོ། །འདིར་འདུ་ཤེས་ནི་འགྲོ་བའི་སྒྲས་བརྗོད་དེ་ཡཱ་ཏུ་དྷཱ་ན།
མཐར་གནས་པ་ཡ་ཡིག་དང་པོའི་དྷཱཉ་ལས་ལྻུཊའོ། །བསོད་ནམས་སྐྱེ་བོ་ནི་འགལ་བའི་མཚན་ཉིད་ཅན་བསོད་ནམས་དང་མི་ལྡན་པ་ལ་བསོད་ནམས་ཀྱི་སྒྲའོ། །གང་དུ་རང་གི་དོན་ཉེ་བར་གོ་བར་བྱེད་པའི་སྒྲ་འབའ་ཞིག་པ་གཞན་ལ་ཉེ་བར་སྦྱར་བ་འགལ་བའི་དོན་ཉེ་བར་མཚོན་པར་བྱེད་པ་ནི་
འགལ་བའི་མཚན་ཉིད་དོ། །དཔེར་ན་བྱེད་པ་བིཥྚི་ལ་བཟང་པོ་དང་གཟའ་མིག་དམར་ལ་བཀྲ་ཤིས་དང་། བུད་མེད་ཀུན་གྱི་ཁྱོ་ངན་པ་དང་ཕྲད་པ་ལས་ང་བསོད་ནམས་བསགས་པས་ཁྱོད་འདྲ་བའི་ཁྱོ་རྙེད་པ་ཞེས་སྨྲ་བ་ལྟ་བུ་སྟེ། འདིར་བཟང་པོ་དང་བཀྲ་ཤིས་ཀྱི་སྒྲ་དག་བསོད་ནམས་དང་ལྡན་
པ་དང་བཟང་པོ་དང་བཀྲ་ཤིས་ཀྱི་སྒྲ་དག་གིས་བསོད་ནམས་དང་མི་ལྡན་པ་ཡང་ཉེ་བར་མཚོན་པར་བྱེད་དོ། །བདེན་བྲལ་གྱི་ཕྱོགས་ན་ཡོད་པས་ལྷག་མ་ལས་ཨཎའོ། །ཡང་ན་བདེན་བྲལ་གྱི་བུ་བརྒྱུད་ལ་ཞེས་པས་ཨཎའོ། །རྗེས་འཇུག་ནི་སྐྱེ་བོ་མཐའ་དག་གི་རྗེས་སུ་འགྲོ་ཞིང་གླགས་
ཚོལ་བ་སྟེ། ཡཱ་ཐོབ་པ་ལའོ། །ཡཱ་ཏི་སརྦེ་ཥཱཾ་ཞེས་སོགས་ཀྱིས་ཏུའོ། །སྲུང་བ་པ་ནི་སྐྱེ་བོ་རྣམས་དེས་འཇིགས་ནས་སྔགས་དང་རྫས་ལ་སོགས་པས་སྲུང་བར་ནི་རྀ་ཏྱ་ལ་བྱེད་པའོ། །འདི་ལས་བདག་སྲུང་བར་བྱེད་དོ་ལ་ཨ་སུན་འོ། །དེས་ན་ཡུལ་ཅན་གྱིས་ཡུལ་མཚོན་པའོ། །དེ་རྣམས་
ཀྱིས་སྲིན་པོའི་མིང་སྟེ་གཟུགས་ཀྱི་དབྱེ་བ་ལས་མ་ནིང་ཉིད་དོ། །ཚིགས་སུ་བཅད་པ་ཕྱེད་ཀྱི་ས་ཆུ་བདག་གི་ཕྱོགས་སོ། །འདིའི་སེམས་མཆོག་ཏུ་བཟང་བས་ན་མཆོག་སེམས་སོ། །བྲྀ་ཎྭ་ནྟིའི་བར་ནི། འདིས་ལྷས་མཆོག་བ་རུ་ཎ་བྱིན་པས་མཆོག་གི་དོན་ཅན་ཏེ། བྱིངས་ལས་བྲྀ་ནི་མཆོག་
[276a]ལ་བཤད། །དེ་ཕྱིར་དཱེ་ནི་མཆོག་ཏུ་བརྗོད་ཅེས་སམྦའ་སྔོན་རབས་ལས་སོ། །ཡང་ན་བྲྀ་ནོ་ཏི་འཛིན་པར་བྱེད་པ་སྟེ། ཀྲྀ། བྲྀ། ཏྲཱྀ། དཱ་རྀ། ཨ་རྫི་ལས་ཨུ་ནནའོ། །རྟག་ཏུ་སྦྲུལ་གྱི་ཞགས་པ་འཛིན་པས་སྦྲུལ་ཞགས་ཅན་ནོ། །ཆུ་ལ་གནས་པའི་སྐྱེ་བོ་མཐའ་
དག་གི་བདག་པོའོ། །རྒྱ་མཚོའི་གཞི་ཡིན་པའི་ཕྱིར་ཆུ་བདག་གོ། །དེ་རྣམས་ཀྱིས་ནུབ་ཀྱི་ཕྱོགས་སྐྱོང་གི་མིང་ངོ་། །བདུ་ཎ་ད་ནི་ཚིགས་སུ་བཅད་པ་གཉིས་ཀྱིས་ནུབ་བྱང་གི་ཕྱོགས་སྐྱོང་རླུང་བརྗོད་པར་བྱ་སྟེ། འདིས་དབུགས་འབྱིན་པས་ན་དབུགས་འབྱིན་ཏེ། ལྻུ་ཊའོ་ཤྭ་ས་ལ། །གྲང་དྲོ་
ལ་སོགས་པའི་རེག་བྱ་དང་ལྡན་པས་རེག་ལྡན་ཏེ། ལྻུཊའོ། འགྲོ་བར་བྱེད་དོ་ལ། ཀྲྀ། བཱ། པ། ཛི། མི། སྭ་དི། སཱ་དྷི། ཨཱ་ཤུ་རྣམས་ལས་ཨུཎའོ། །ཨཱཏ་ལས་ཨཎ་ཨལ་ལ་ཡུཀའོ། །མ་མོས་འཕེལ་ནི་ཚངས་མ་ལ་སོགས་པ་ཤྭས་ན་མ་མོ་བདུན་ཤྭས་ལ་ཡོད་པའི་
གནས་ནས་འཕེལ་ལོ་ཞེས་འབྱུང་ངོ་། སྤརྵ་ན་སྤྲྀ་ཤ་ལ་ཌུ་ཨོ་ཤྭི་འཕེལ་བའི་བྱིངས་ལས་ཤྭ་ལ་སོགས་པ་རྣམས་སོ་ཞེས་པས་ཀ་ནིན་ཚིག་ཕྲད་དེ་རླུང་དུ་གྲུབ་ནས་མི་སྡོད་པས་རྟག་ཏུ་འགྲོ་བཱཡུ་མཱ་ཏ་རི་ཤྭ་བའོ། །བབྷྲཱུ་ནི་ཁ་དོག་སྟེ། པྲྀཥ་ཏ་ཅེས་བྱའོ། །འདི་ནི་རྟ་སྲེ་སྟེ། དཀར་པོ་དང་དམར་
པོ་དང་སེར་པོ་གསུམ་དང་ལྡན་པའི་ཁ་དོག་གོ། །དེ་སྐད་དུ་སྔར། མེ་ལྷའི་ཀིཾ་ཤུ་ཀ་ཡི་མདོག །དེ་བཞིན་རླུང་ལྷའི་སྣ་ཚོགས་མདོག །ཅེས་བཤད་དོ། །དྲིའི་བཞོན་པ་ཡིན་པས་དྲི་བཞོན་ཏེ། བ་ཧ་ཏི་ལས་ཨ་ཙའོ། །མིང་ལ་ཡང་བ་ཧ་སྟེ། ནམ་མཁའ་ལ་མྱུར་དུ་འགྲོ་བའི་ཕྱིར་བ་ཧ་ཞེས་རིན་ཆེན་མཛོད་
དུའོ། །དྲི་ཐོབ་པར་བྱེད་པས་ན་ལས་ལ་ཨཎའོ། །སྠི་རལ་སོགས་པ་རྣམས་སོ་ཞེས་པས་ཀིཙའོ། །ཨ་ནི་ལ། རླུང་སྟེ། ཀ་པི་རི་ཀ་ལ་སོགས་པ་རྣམས་སོ། །ཨ་ཤུ་མྱུར་བའོ། །གཙྪ་ཏི་ལཊའོ། ཨིར་འགྲོ་བ་ལའོ། །ས་རླུང་མཱི་ར་ཞེས་པས་ཨཙའོ། །མྲྀ་ལས་ཨུ་ཏིའོ། །མ་རུ་ཏ། །
རླུང་གི་ལྷ་ནི་མཱ་རུ་ཏ། པྲཛྙཱ་སོགས་སོ། །འགྲོ་བའི་སྲོག་ཅེས་པས་མིང་གཞིས་ཏེ། ཨ་ན་ལ་རླུང་རྒྱད་པེ་ལ་ཚིགས་བཅད་གཅིག་སྣང་། ནི་འགྲོ་ཕྱིར་འགྲོ་བ་སྟེ། །སྙིང་ལ་གནས་མྱུར་འགྲོལ་ཕྱིར་སྲོག་ཅེས་བསྒྲགས། །ཞེས་དྲག་པོས་སོ། །གམ་ལས་གཉིས་དག་ཀྱང་ངོ་ཞེས་རླུང་
[276b]བས་ཀྭི་པའོ། །མང་པོ་ལས་ཨུཀ་ཨིཏ་བྱ་བ་ཉིད་དོ། །གམ་ལ་སོགས་པ་རྣམས་ཀྱི་ཀྭི་པ་ལའོ་ཞེས་པས་མ་དབྱིའོ། །ཛ་གན། ཛ་གནྟཽ། པྲ་ནིནྟ་ལ་འདིས་གྷཉའོ། །ཨ་ན་ལས་ཨནྟ་ལ་ཡང་ངོ་ཞེས་པས་ཎ་ཉིད་དོ། །འགྲོ་བ་རྣམས་ཀྱི་སྲོག་ཡིན་པས་ན་འགྲོ་བའི་སྲོག་ཅེས་ཡང་དག་པར་
སྦྱར་ཏེ་བལྟ་བར་བྱའོ། །ས་མི་ར་ལ་གཡོ་བའི་ངང་ཚུལ་གྱི་སྒྲའི་དོན་ལ་ལས་མེད་པ་ལས་ཡུཙའོ། །དེ་ནས་མཁའ་ལ་ཡོད་པའི་རྗེ་བོ་ཉིད་ཀྱི་ཕྱིར་མ་ཏུ་སའོ། །ཡང་ན་སྒྲ་ནི་ནམ་མཁའི་སྟོབས། །དེ་བཞིན་པུ་རི་ཤར་བྱེད་དོ། །ཞེས་རླུང་གི་སྔོན་རབས་ལས་སོ། །དེ་འདི་ལ་ཡོད་པ་མ་
ཏུའི་དོན་ལའོ། །བཱ་ཏི་ཞེས་པ། གཱཏ་ལས་མརྟ་བནྟ་ནའོ། །པུ་ནཱ་ཏི། པྲབྷ་པ་མཱིར་ཎ་ནགྣི་དང་། །པ་བན། པྲ་བྷཉྫ་ན་རབ་འཇོམས་དག་ནི། ནནྡི་སོ་མི་ལ་སོགས་སོ། །བྷུ་ལ་སོགས་པ་པཱུང་ལས་ཤཱ་ན་ཙའི་རྐྱེན་ལས་གང་ལྡན་ནམ་དག་བྱེད་བ་མཱ་ནའོ། །ལུས་ལ་གནས་པའི་རླུང་གི་གནས་དང་བྱ་བའི་དབྱེ་བས་སྲོག་ལ་
སོགས་པའི་མིང་ཅན་ཐ་དད་པ་རྣམ་པ་ལྔ་སྟེ། དེ་སྐད་དུ། སྙིང་གར་སྲོག་སྟེ་བཤང་ལམ་དུ། །ཐུར་སེལ་དག་བྱེད་རབ་འཇོམས་མཉམ་གནས་ལྟེ་བའི་དབུས། །གྱེན་རྒྱུ་མགྲིན་པའི་ཕྱོགས་སུ་སྟེ། །ཁྱབ་བྱེད་གང་ལྡན་ན་མདག་བྱེད་ལུས་ཀྱི་ཚིགས་ཀུན་ལའོ། །དེ་ལ་སྲོག་ནི་ཟས་ལ་རབ་ཏུ་འཇུག་
པ་ལ་སོགས་པ་བྱེད་དོ། །ཐུར་སེལ་ནི་བཤང་བ་དང་གཅི་བ་དང་ཁུ་བ་རྣམས་ཐུར་དུ་སེལ་བར་བྱེད་དོ། །མཉམ་གནས་ནི་ཟས་སྨིན་པ་ལ་སོགས་པ་བྱེད་དོ། །གྱེན་རྒྱུ་ནི་སྨྲ་བ་དང་གླུ་ལ་སོགས་པ་བྱེད་དོ། །ཁྱབ་བྱེད་ནི་རྡུལ་དང་ཁྲག་འབྱུང་བ་དང་མིག་འབྱེད་འཛུམས་ལ་སོགས་པ་བྱེད་དོ་
ཞེས་སོ། །འདིས་མཐར་ཟས་ལ་སོགས་པ་ལ་རབ་ཏུ་འཇུག་པས་རབ་ཏུ་འགུགས་བྱེད་དོ། །འདིས་མཐར་བཤང་བ་དང་གཅི་བ་ལ་སོགས་པ་འདོར་བའི་ཕྱིར་འོག་ཏུ་ཐུར་སེལ་ལོ། །འདིས་མཐར་ཟོས་པ་སྨིན་པར་བྱེད་པའི་ཕྱིར་མཉམ་གནས་སོ། །འདིས་མཐར་སྨྲ་བ་ལ་སོགས་
པའི་ནུས་པ་སྐྱེད་པར་བྱེད་པའི་ཕྱིར་སྟེང་དུ་གྱེན་རྒྱུའོ། །འདིས་མཐར་རྡུལ་དང་ཁྲག་ལ་སོགས་པ་འབྱིན་པར་བྱེད་པའི་ཕྱིར་ཁྱད་པར་དུ་ཁྱབ་བྱེད་དོ། །ཐམས་པྲླཎ་ཨ་པ་ན་བ་མཱ་ན་ཨུ་ད་ན་བྱཱ་ན། ཅད་ལ་གྷཉ་རྐྱེན་ནོ། །མྱུར་དུ་འགྲོ་བ་ལ་སོགས་པའི་རླུང་སྟེ། ཆོས་ཉིད་ཀྱིས་རྟག་ཏུ་གྲགས་
[277a]པས་ན་དེའི་རིམ་པ་བརྗོད་པར་བྱ་སྟེ། དེ་ལ་མགྱོགས་པ་ནི་ཤུགས་སོ། །ཐམས་ཅད་ལ་བྱེད་པའི་སྒྲུབ་པའོ། །སྐྱོད་བྱེད་ཅེས་པ་ནས་ཤུགས་འགྲོ་ཞེས་པའི་བར་ལྔ་ནི་རྒྱུག་པའི་མིང་ངོ་། །དེ་ནས་ཞེས་པ་ནི་ཨ་ཐའི་དོན་ཏོ། །མྱུར་བ་དང་མགྱོགས་པ་དང་ལ་གོར་
དང་སྐྱེན་པ་དང་ཡུད་ཙམ་དང་ཅིག་ཅར་དང་མི་ཐོགས་པ་དང་དེ་མ་ཐག་པ་དང་སྐད་ཅིག་མ་དང་མི་འགོར་བ་དང་དར་ཙམ་མོ་ཞེས་པ་འདི་དག་གིས་མྱུར་བའི་སྤྱི་ཙམ་བསྟན་ནོ། །ཧ་རི་འགྲོ་བ་ལའོ། །ཨ་སུནའོ། །རཾ་ཧ། ཏ་རནྟི་ལ་འདིས་ཨ་སུནའོ། །ར་ཡ་འགྲོ་བ་ལ་གྷའོ། །ཡང་ན་རི་
ཉན་པ་ལའོ། །སྱ་དའི་རྒྱུག་པ་ལ་ཞེས་པས་གྷཉ་ལ་ཚིག་ཕྲད་ལས་སྱནྡའི་སྱ་དའོ། །ཛུ་ཞེས་པ་མདོའི་བྱིངས་ལ་ཤུགས་བརྗོད་པ་ལ་ཛུ་ཙམ་ཀྲ་མྱ་ཞེས་འདིར་བཀླགས་ཏེ། རྀཏ་ཀྱི་ཨུཏ་ཀྱི་ཨསའོ། །ཨ་ཤུའི་མཐར་ཐུག་པ་ནི་མྱུར་བའི་མིང་སྟེ་མྱུར་བ་དང་མགྱོགས་པའི་དབྱེ་བའོ། །
ཤུགས་དང་བཅས་པས་འགྲོ་བ་བརྗོད་པ་ནི་མགྱོགས་པ་ལ་སོགས་པའོ། །མྱུར་བ་ལ་སོགས་པ་ནི་ཆོས་བརྗོད་པའོ། །དེ་ཡང་ཤཱི་གྷྲཾ་པ་ཙ་ཏི། ཤཱི་གྷྲཾ་གཚྪ་ཏི་ཞེས་པ་རབ་ཏུ་སྦྱོར་བར་འགྱུར་གྱི། ཛ་བཾ་གཙྪ་ཏི། ཛ་བཾ་པ་ཙ་ཏི་ཞེས་པ་མ་ཡིན་ནོ། །བྷ་དྲ་ལ་སོགས་པ་རྣམས་སོ་ཞེས་པས་ཤཱིང་
ལས་རཀ་དང་། གྷུཀ་ཨཱ་ག་མ་ཡང་ངོ་། །ཡང་ན་ཤིང་ལས་ཀྭིབ་དང་། མལ་དུ་ཉལ་བ་ལ་ཛིགྷ་ཏི་ཞེས་པས་ཀའོ། །ཏྭ་ར་ཀུན་དུ་འཁྲུལ་པ་ལའོ། །འགྲོ་བའི་དོན་དང་ལས་མེད་པ་ལ་ཞེས་པས་མང་པོ་ལས་དུས་དང་ཐུན་མོང་བ་ལ་ཀྟའོ། །རཱུ་ཥྵ་ཧྲི་ཥཱ་མ་ར་ཏྭ་ར་སཾ་གྷུཥཱ་ལས་སྲ་ན་
ལས་སོ་ཞེས་པས་ཤཱཾ་གྷྲཾ ཡང་ན་ཨཊའོ། །ཤ་ཀུ་ལ་སོགས་པ་རྣམས་སོ་ཞེས་པས་ར་གྷི་ལས་ཀུའོ། །ལ་གྷུཿཀ་པི་རི་ཀ་ལ་སོགས་པ་རྣམས་སོ། །རུ་དྲ་བཞིན་དུ་ཀྵི་པ་ལ་རཀའོ། །རྀ་སྲྀ་འགྲོ་བ་ལའོ། །ཨི་ཡནྟི་ཞེས་པས་ཨཙའོ། །སྭ་རིཏ །ལྷན་ཅིག་མྱུར་བར་འཇུག་པས་ས་ཏྭ་
སྟེ། ས་ཧའི་ས་རུ་བསྒྱུར་ཏེ་གཞན་དོན་གྱི་བསྡུ་བའོ། །ཙུ་པ་དལ་བར་འགྲོ་བ་ལའོ། །བྲྀ་ཥ་སོགས་ཉིད་ཀྱི་ཕྱིར་ཀ་ལའོ། །མང་ཀྵ་པྲི་པོ་ལས་ཨུཏ་ཀྱི་ཨཏ་ཉིད་ཀྱང་ངོ་། །ཟ་བ་ལ་མི་ཐོགས་པ། །ཛྭ་ར་ཏྭ་ར་ཞེས་པས་ས་ཧ་ཨུ་ཋ་འོ། །ར་དཱ་ཏུ་ཏ། །ཅིག་ཅར་
[277b]བོ་ཏོ་ད་ཥྩ་ཞེས་པས་ན་ཉིད་དོ། །ཏཱུརྞཾ། །མི་འགོར་བ་དང་། མི་ཐོགས་པ་ལ། ལ་བི་འགྲོ་བ་ལ་ཀྟའོ། །ཀྲྀ། ཝཱ། པཱ། ཛི། ཞེས་པས་ཨ་ཤྣཱ་ཏི་ལས་ཨུ་ཎའོ། །ཨཱ་ཤུ། ཀུན་དུ་ཞེས་པ་ནས་རེས་འགའ་མིན་ཞེས་པའི་བར་གྱིས་རྟག་ཏུ་རྒྱུན་དུ་བའི་མིང་ངོ་། །སཾ་ཏ་ཏེ་ནི་ཀུན་ཏུ་
སྟེ། སཾ་ཏ་ནི་ཏི་ལས་ཀྟའོ། །གང་དམ་ཐག་ལས་འགྲོ་བ་ལ་ཡང་ནའོ་ཞེས་པས་ཨ་བི་ལ་མྭིཏ་ཌའི་དངོས་པོའོ། །མཐའ་དག་ལ་ཞེས་པས་ནི་དབྱི་བ་ཡང་ནའོ། །རྒྱུན་དེད་ཙམ་དུ་ནི། ཨ་ནཱ་ར་ཏཱ། བི་ར་ཏ། ན་བར་ཏཱ་སྟེ། བྱེད་པ་པོའི་མཐས་ན་ཉའི་བསྡུ་བའོ། །ཨཱང་ལ་སོགས་པ་
སྔོན་དུ་ཡོད་པའི་ར་ནི་ངལ་བསོ་བའི་དོན་ཏེ། དེ་ལྟར་འདྲེས་པའི་སྡེ་ཚན་ལས་ཨཱ་ར་ཏི། ཨ་བ་ར་ཏི། སི་ར་ཏི། ཨུ་པ་ར་ཏི། ཨུ་པ་ར་མེ། ཞེས་འཆད་དོ། །འདི་ལ་ངན་པ་མེད་པས་ངན་མེད་དོ། །ཕུལ་དུ་བྱུང་བ་ནི་ཨ་ཏི་ཤ་ཡ་ཏེ། ཨེ་ར་ཙའོ། །བྷྲྀ་བརྒྱད་བཀག་ལའོ། །ཀྲཱྀ་
སོགས་སོ། །དངོས་པོ་ལ་རྀཏ་ཀྱི་ཨུཏ་ཀྱི་ཨ་པའོ། །དུས་དང་ཆོས་ལུགས་དང་རིམ་པར་གནོན་པ་དང་ཤིན་ཏུ་དྲག་པོ་ལ་པྲ་ལ་སོགས་པའི་བསྡུ་བའོ། །དེ་ལྟར་ཤིན་ཏུ་ནི་ཙམ་གྱི་དོན་ཏེ་ཙམ་ནི་ཅུང་ཟད་དོ། །ཡང་ན་དོན་ངེས་པར་འབྱེད་པའི་ཡུལ་ལའོ། །བྷྲྀ་ཤུ་བྷྲཾ་ཤུ་འོག་
ཏུ་ལྟུང་བ་ལའོ། །བྷྲྀ་ཤྱ་ཏི་ནྱ་ཀ་བྱེད་དོ་ལ་ཨིཀ་མཐའ་ཉེ་ལས་ཀའོ། །གཱ་ཧུ་ལས་ཀྟའོ། །ཨུདྒཱ་ཌྷཾ། བྷ་དྲ་ལ་སོགས་པ་རྣམས་ཉིད་ལས་ཏཱི་བ་ལ་ཨི་ར་ནའོ། །ཨེ་ཀོནྟོ་ཏྲ། ཏ་མུ་འདོད་པ་ལ་ཀ་ཏའོ། །ཉམ་ལས་ཀིཏ་ལ་ཞེས་པས་རིང་པོའོ། །མའི་ན་ཡང་ངོ་ཞེས་པས་
མའི་ན་ཉིད་དོ། །སེམས་ནི་རྫོགས་སོ། །དེ་ལས་བཟློག་པ་ནི་ཆོས་ཙམ་ལ་འཇུག་པ་བརྟན་པའི་མཐར་ཐུག་པར་ཤྲཱྀཾ་གྷྲཾ་ལ་སོགས་པ་ནི་མ་ནིང་ངོ་། །ཕུལ་དུ་བྱུང་བས་འཚེད་པར་བྱེད་ཅེས་པ་ནི་སྔ་མ་བཞིན་བྱེད་པ་པོ་ལ་ཨ་ཙའི་མཐའ་ཅན་བྱ་བའི་ཁྱད་པར་བརྗོད་པའོ། །མྱུར་དུ་
ཟ་བ་དང་། རྟག་ཏུ་སྦྱིན་སྲེག་བྱེད་པ་དང་རྟག་ཏུ་དགའ་བར་བྱེད་པ་ཞེས་པ་རྣམས་ནི་བྱ་བའི་ཁྱད་པར་གྱི་ཕྱིར་མ་ནིང་ཉིད་དུ་གྲུབ་པོ། །དེ་ལྟར་ཕུལ་ཕྱིན་ཞེས་པ་ནས་བརྟན་པོས་ཀྱང་ཞེས་པའི་བར་གྱིས་ཤིན་ཏུ་བའི་དོན་ཏེ། ཡང་དང་ཡང་དུ་གོང་ནས་གོང་དུ་ཤིན་ཏུ་བྱ་བའི་དོན་ཏོ། །
[278a]སེམས་མེད་པའི་མྱུར་བ་ལ་སོགས་པ་ནི་མ་ནིང་གི་རྟགས་ཅན་ནོ། །སེམས་ཡོད་པའི་མྱུར་བ་ལ་སོགས་པ་ནི་རྟགས་གསུམ་ཀར་འགྱུར་རོ། །མགྱོགས་པ་ལ་སོགས་པ་ཐམས་ཅད་ཀྱང་རླུང་དུ་བསྡུས་ནས་བཤད་དོ། །ཚིགས་སུ་བཅད་པ་གཉིས་ཀྱིས་ལུས་
ངན་པོ་བྱང་ཕྱོགས་ཀྱི་ཕྱོགས་སྐྱོང་བཤད་དོ། །ལུས་ངན་པོ་ནི་རྐང་པ་གསུམ་དང་མཆེ་བ་བརྒྱད་དང་ལྡན་པ་ཤིན་ཏུ་འཇིགས་ཤིང་མི་སྡུག་པའོ། །ཀུ་ནི་ངན་པ་མཚོན་པར་བྱེད་པའི་སྒྲའོ། །བེེ་ར་ནི་ལུས་ཏེ། འདིའི་མིང་ནི་ལུས་ངན་ནོ་ཞེས་རླུང་གི་སྔོན་རབས་ལས་སོ། །མིག་གསུམ་
ནི་དབང་ཕྱུག་ཆེན་པོ་སྟེ། དེས་དཀའ་ཐུབ་དང་བརྟུལ་ཞུགས་སྤྱད་པ་བཞིན་དུ་ལུས་ངན་པོས་ཀྱང་དཀའ་ཐུབ་དང་བརྟུལ་ཞུགས་སྤྱད་པས་མིག་གསུམ་པ་འོངས་ཏེ་བདག་དང་དཀའ་ཐུབ་མཚུངས་པས་འོ་སྐོལ་གཉིས་གྲོགས་པོ་ཡིན་ནོ་ཞེས་ཟེར་རོ། །དེ་ནས་མིག་གསུམ་གྲོགས་
ཞེས་གྲགས་སོ། །སྔ་མ་བཞིན་ཊཙ་ལ་སོགས་པའོ། །གནོད་སྦྱིན་མཐའ་དག་གི་རྒྱལ་པོ་སྟེ། རཱ་ཛ་ཏེ་ལ་ཀིཔའོ། །གསང་བ་པ་ནི་གཏེར་སྦེད་པར་བྱེད་པ་སྟེ་དེ་རྣམས་ཀྱི་བདག་པོའོ། །མིའི་ཆོས་ལྡན་ནི་བྱ་བྱེད་དང་ཀུན་སྤྱོད་མི་དང་མཐུན་པའོ། །ནོར་རྣམས་ཤིན་
ཏུ་བསྲུང་ཞིང་སྟེར་བར་བྱེད་པས་ནོར་སྦྱིན་ཏེ། དཱ་ལ། པྲ་ལ་སོགས་པ་མེད་པ་ལས་ཀའོ། །གནོད་སྦྱིན་གྱི་བདག་པོ་ཡིན་པའི་ཕྱིར་རྒྱལ་པོའི་རྒྱལ་པོ་སྟེ། རཱ་ཛ་གནོད་སྦྱིན་དང་རྒྱལ་པོ་ལ་ཡང་འགྱུར་རོ་ཞེས་སྐབས་གསུམ་གྱི་ལྷག་མ་ལས་སོ། །སྔ་མ་བཞིན་ཊཙའོ། །
གཏེར་གྱི་བདག་པོ་དང་མི་འམ་ཅིའི་བདག་པོ་ཞེས་ཀྱང་བྱའོ། །དྲང་སྲོང་རྣམ་ཐོས་ཞེས་པའི་བུ་ཡིན་པས་རྣམ་ཐོས་བུ་སྟེ། བི་ཤྲ་བ་ཎའི་སྒྲ་ལས་ཤི་བ་ལ་སོགས་རྣམས་ལས་ཨཎའོ། །འདིའི་མེས་པོ་ནི་དྲང་སྲོང་འོད་ཡངས་ཏེ། དེས་ན་འོད་ཡངས་ཚ་བོའོ། །བུ་ལ་མ་ཧ་ལ་ཀྭི་བའོ།
ཨ་ས་འབར་བ་དང་གཉིས་ཀ་བྷཱུ་སོགས་ཀྱི་ཁྱད་པར་གྱི་ཚིག་གོ། །དེ་ལྟར་ཡང་། ཨས་འགྲོ་བ་དང་འབར་བ་དང་སྦྱིན་པ་རྣམས་ལའོ། །བུད་མེད་ལ་ཀནྟིའོ། །འདིའི་འོད་ཡངས་ཤིང་ནང་གསལ་བས་ན་འོད་ཡངས་ཏེ། དེའི་བུ་བརྒྱུད་ལ་གརྒ་སོགས་ལས་ཡཉའོ། །མི་
[278b]ལ་ཞོན་ནི་དབང་ཕྱུག་གིས་འདི་ལ་ལིངྒ་འདོགས་པའི་མི་ཞིག་བྱིན་ཏེ། དེ་ནས་མི་ལ་ཞོན་ཞེས་གྲགས་སོ། །ཡཀྵ་ཆོད་པ་ལའོ། །ཙུ་ར་སོགས་པའི་ལྷག་མའོ། །ལས་ལ་གྷཉའོ། །མིག་སྐྱ་ནི་རྣམ་ཐོས་སྲས་ཀྱིས་གཽ་རཱི་ཤིན་ཏུ་གཟུགས་བཟང་བ། མཐོང་ནས་དེ་ལ་ཆགས་
ཤིང་བལྟས་པས་དེའི་འོད་ཀྱིས་མིག་ཕྱིད་ཅིང་ཆུད་ཟོས་པས་དྲག་པོ་ན་རེ་དེ་ལྟར་མ་བྱེད་ཅིག་ཟེར་ནས་མིག་དམར་སྐྱར་ཡོད་པར་བྱས་སོ་ཞེས་པ་སྔོན་རབས་ཀྱི་གཏམ་མོ། །ཨེ་ལའི་རྒྱུད་ནི་དྲང་སྲོང་འོད་ཡངས་ཀྱི་ཆུང་མ་དྲང་སྲོང་རྩའི་ཐིག་ལེའི་རྒྱལ་པོའི་བུ་མོ་ཨི་ལ་བི་ལ་ཞེས་བྱ་བ་དེའི་ཚ་
བོའོ། །དེའི་བུ་བརྒྱུད་ལ་ན་དཱི་མཱ་ནུ་ཥི་རྣམས་ཀྱིའོ་ཞེས་པས་ཨཎའོ། །དཔལ་སྟེར་ནི་ལོངས་སྤྱོད་རྣམས་སྦྱིན་པར་བྱེད་པ་སྟེ་ཀའི་རྐྱེན་ཅན་ནོ། །བསོད་ནམས་སྐྱེ་བོ་ནི་སྲིན་པོ་སྟེ་དེ་རྣམས་ཀྱི་དབང་ཕྱུག་གོ། །དེ་རྣམས་ཀྱིས་རྣམས་ཐོས་སྲས་ཀྱི་མིང་ངོ་། །དེའི་ཞེས་པ་ནི་མེ་ཏོག་ཅན་
ཞེས་པའི་བར་ལ་འབྲེལ་ལོ། །སྣ་ཚོགས་ཤིང་རྟ་དེ་ཡི་ཚལ། །ཞེས་པ་ནི་དེའི་སྐྱེད་མོས་ཚལ་ཏེ། དྲི་ཟའི་རྒྱལ་པོ་སྣ་ཚོགས་ཤིང་རྟ་ཞེས་བྱ་བས་བྱས་པའོ། །ཨཎའི་རྐྱེན་ནོ། །དེའི་བུ་ནི་ན་ལ་ཀཱུ་བ་ར་ཞེས་པ་སྟེ་དཔལ་མོས་མཚན་པའམ་ཕུན་སུམ་ཚོགས་པས་བརྒྱན་པའོ། །
ན་ལ་ནི་མིའི་བདག་པོའི་དབྱེ་བ་ན་ཌའོ། །ཀཱུང་སྒྲ་ལའོ། །སམྤད་ལ་སོགས་པས་ཀྭིཔའོ། །དེས་འཛིན་པར་བྱེད་མངོན་པར་དགའ་བར་བྱེད་དོ་ལ་གྲ་ཧ། བྲྀ། ཏྲྀ་ཞེས་པས་ཨ་སའོ། །ཅཏྲར་ཐ་ན་ལ་ཀཱུ་བ་རཿ རྩེ་བའི་གནས་དང་གྲོང་ཁྱེར་ནི། །མཁའ་གནས་མེ་ཏོག་ཅན་ཡིན་ནོ་
ཞེས་བྱ་སྟེ། འདིར་རྩེ་བ་ལ་རབ་ཏུ་སྦྱོར་བས་རྩེ་བ་ནི། ཙུ་ཌ་ལ་སོགས་པ་རྣམས་སོ་ཞེས་པས་ཨཎའོ། །འདིར་གནས་པར་བྱེད་པས་གནས་ཏེ། གནས་ཀྱང་འདི་ཡིན་ལ་བྲིལ་རྩེ་བ་ཡང་ཡིན་པས་རྩེ་བའི་གནས་སོ། །སྦྲུལ་ནག་པོ་བཞིན་རྟག་ཏུ་ཁྱད་པར་གྱི་བསྡུ་བའོ། །ཨ་ལ་རྒྱན་
ལའོ། །ཀྭན་འོ། །ཨ་ལ་ཀཱ། ཀྵི་པ་ཀཱ་ལ་ཀཻ་ལ་སོགས་པ་ཉིད་ཀྱི་ཕྱིར་ཨི་ནི་མེད་དོ། །པུཥྤ་རྣམ་པར་རྒྱས་པ་ལའོ། །ཀྭནའོ། །ཨཱས་མིའམ་ཅི་དང་རྟའི་གདོང་ཅན་དང་མ་ཡུ་ཞེས་པ་རྣམས་རིན་ཆེན་མཛོད་བི་ཁཱ་ལ་ལས་རྣམ་གྲངས་སུའོ། །མི་འམ་ཅི་ནི་མི་དང་ཅུང་ཟད་འདྲ་བའོ། །སྐྱེས་
[279a]བུའམ་ཅི་ནི་མི་ཡང་མ་ཡིན་པའོ། །རྟའི་གདོང་པ་ཅན་ཞེས་པ་ནི། འགའ་ཞིག་ཕོ་རྟའི་གདོང་པ་ཅན་དང་། མོ་མིའི་གདོང་པ་ཅན་ལ་ལུས་པོ་རྟའི་དབྱིབས་ཅན་ནོ། །འགའ་ཞིག་དེ་ལས་བཟློག་པའོ། །ཡན་ལག་ཅན་དང་ཚོགས་པའི་ཉེ་བར་སྤྱོད་
པ་ལས་འདི་དག་རྟའི་གདོང་ཅན་ནོ། །དེ་རྣམས་ལུས་ངན་པོའི་འཁོར་རོ། །གཏེར་ཞེས་པ་ནི་མི་འཛད་པའི་ནོར་གྱི་ཕུང་པོ་ཆེན་པོའོ། །ན་ཡ་འགྲོ་བ་ལའོ། །ཤཔྟ་ལ་སོགས་པ་རྣམས་སོ་ཞེས་པས་ཀུའོ། །ཕྲ་ལ་སོགས་པ་ལ་དཱ་དྷཱ་ལས་ཀིའོ། །ཤེ་བྲྀ་རྒྱུན་ཆགས་པའི་བྱིངས་
སོ། །དེ་ལ་ཏཱ་ལ་བྱཱ་དི་སོགས་ཞེས་པས་ཨའོ། །ཤེ་བ་དྷཱི། ཡ་ཏེ་ལ་ལས་དང་གཞི་ལ་ཡང་ངོ་ཞེས་པས་ཀིའོ། །དྱཱ་ཡོའི་རང་མིང་ལས་མོད་པོ་ནིདྷི་གཏེར་ལའོ་ཞེས་པས་ཐུང་ངུའོ། །བྱ་རོག་གི་ལྟ་བ་བཞིན་དུ་ནི་དྷི་བཱ་དང་ཤེ་བ་དྷི་འབྲེལ་ལོ། །དེའི་དབྱེ་བ་ནི་དགུ་སྟེ། ཤི་བདྷི་གཏེར་རམ་མཛོད། པདྨ་
དང་། པདྨ་ཆེན་པོ་དང་། དུང་ཅན་དང་། ཆུ་སྲིན་ཅན་དང་། རུས་སྦལ་ཅན་དང་། རྔ་ཅན་དང་། དགའ་བ་ཅན་དང་། སྔོན་པོ་དང་། འབྱིན་བྱེད་ཅེས་བྱ་བ་རྣམས་གཏེར་དགུ་པོ་རྣམས་སོ། །འདིའི་ཞེས་པ་གཏེར་ནི་ལུས་ངན་པོའི་མཛོད་འོ། །དེ་རྣམས་ཀྱིས་རྣམ་ཐོས་སྲས་ཀྱི་མཐར་
ཐུག་པའི་ཕྱོགས་སྐྱོང་ཡན་ལག་དང་བཅས་པ་བཤད་དོ། །ད་ནི་སྟེང་གི་ཕྱོགས་ནམ་མཁའི་རྣམ་གྲངས་སོ། །ལྷ་རྣམས་རྩེ་བའི་གནས་ཡིན་པས་ན་ལྷས་རྩེན་ནོ། །རོལ་བའི་གནས་ཞེས་ཀྱང་བྱའོ། །གཉིས་ཕོ་མོ་ཞེས་པ་མོའི་རྟགས་ཅན་ནོ་ཞེས་པའོ། །ནམ་མཁའ་གང་དུ་
ཡང་མི་རྒྱུ་བའི་ཕྱིར་འགྲོ་མེད་དེ་མི་འགྲོའོ་ཞེས་པས་ཌའོ། །ཨ་བྷྲ། །འགྲོ་མེད་དོ། །ཡང་ན་མི་འགོ་བ་ལྡུན་ཕྱིར་སརྴས་སོགས་ལས་ཨཙའོ། །དངོས་པོ་དང་དངོས་པོ་མེད་པ་མཐའ་དག་ལ་ཁྱབ་པའི་ཕྱིར་ཀུན་ཁྱབ་སྟེ། བྱོ་མལ་སོགས་པ་རྣམས་སོ་ཞེས་པས་བྱ་ཉ་ལམ་ནིན་དང་
ཨོ་ཏ་ཉིད་ཀྱང་ངོ་། །མེ་ཏོག་ལ་སོགས་པ་སྐྱེ་ན་སྔོན་མའི་བྷྲ་མུ་གཡོ་བ་ལན་ཕྱིས་ཏེ་ཨ་བཞག་པའོ། །པའི་གོ་འབྱད་པས་རྒྱས་བྱེད་དོ་པུ་ཥྐར། །མང་པོ་ལ་ཤིརཿཀར་ན་ཞེས་པས་ཀར་ནའོ། །པུཥ་ལས། །སྒྲ་སྒྲོགས་ནི་སྒྲ་ནམ་མཁའི་སྤྲིན་ནོ། །འདིར་སྒྲ་སྒྲོགས་པར་བྱེད་དོ་ལ་མང་པོ་ལས་བྷྲ་མི་དྷ་བི།
[279b]དེ་བི་པཱསི་ལས་ཨར་ནའོ། །ཨ་སུན་འོ། །ནབྷཿམཁའོ། །པར་འདིར་འགྲོ་བ་དང་ལྟ་བར་བྱེད་པས་བར་སྣང་ངོ་། །མཁའ་དང་བར་སྣང་དང་། །ཡང་ཀུན་འགྲོ་ནི་འགྲོ་བའི་གོ་འབྱེད་པའོ། །གཙྪ་ཏི་ལ་ཐམས་ཅད་ལས་མང་པོ་ལས། །ར་ཤི་རུ་ཙི། །བྲྀ་ཉ་ལས་ཨུ་ཙའོ། །ཨམ་
དབྱི་ཞིང་ཨ་གཊ་ཨཱ་གམ་ཡང་ངོ་། །ནམ་མཁའ་ལ་མཐའ་མེད་པའི་ཕྱིར་ཨ་ནནྟའོ། །ལྷ་རྣམས་ཀྱི་ཨཥྐ་རཀྵི། །ལམ་ཡིན་པའི་ཕྱིར་ལྷ་ལམ་མོ། །ཁན་ཏི་གགན་གཞན་ལ་བྱ་བ་དྷཱ་ནཾ་ཞེས་པས་ཌའོ། །པི་ཡཙྪ་ཏི་ལ། །ནོ་པར་མ་ཏེ་ཡ་མི་ལས་ཀྭེ་པའོ། །གམ་ལ་སོགས་པ་རྣམས་ཀྭི་པ་
ལའོ་ཞེས་པས་མ་དབྱིའོ། །རུ་ཀའོ། །གནམ་དང་། །མི་གཡོ་བ་དང་། །ཀུན་ཏུ་ཁྱབ་འཇུག་གོ། །ཀཱཤྲྀ་འབར་བ་ལའོ། །འདིར་ངེས་པར་གསལ་བར་བྱེད་དོ་ཞེས་ཁཾ་པའི་ཚིག་གི་དོན་ལ་གྷཉའོ། །ཀྵ་ཤ་ཨཱ་ཀཱ་ཤ། །ཀུ་ཤ། །ཨཾ་ཀུ་ཤ་ཞེས་ཏ་ལ་བ་ན་རྣམས་
སུཙནྡྲ་གོ་མིའོ། །ཁྱད་པར་དུ་བི་ཡཏ་ཧ་ཡ་ཏེ་ལ་ཐམས་ཅད་དུ་འགྲོ་བ་ལའོ། །ཧ་ཡ་འགྲོ་བ་ལའོ། །ཨ་སུན་འོ། །གཞན་རྣམས་ལ་ཡང་ངོ་ཞེས་པས་རིང་པོའོ། །ཐོགས་པ་མེད་པས་རྣམ་གྲོལ་ལོ། །སྐྱེས་བུའམ་ཞེས་པ་ཀུན་གསལ་ཡང་ན་པོའི་རྟགས་ཅན་ནོ། །དེ་རྣམས་
ནམ་མཁའི་མིང་ངོ་། །ཚིགས་སུ་བཅད་པ་བྱེད་ཀྱིས་ཕྱོགས་སྤྱི་ཅ་མ་གྱི་མིང་ངོ་། །དེ་རྣམས་སྟོན་པར་བྱེད་པས་ན་ཕྱོགས་སོ། །དི་ཀལ་སོགས་བེཏཱ་ཡ། པ་རྣམས་ལས་ཞེས་པའི་ཚིག་ཕྲད་ལས་ཀྭི་ནའོ། །ཀེ་ན་བཱ་ཏེན་ཀྵུབྷྱ་ཏ་ལས་ཞེས་པས་ཀྭེ་པའོ། །ཡང་ན་ཉི་མས་གང་
ཡང་གསལ་ཞིང་སྣང་བར་བྱེད་པས་ན། ཀྵུཾ་བྷིའི་མདོ་ལས་གསལ་བའི་དོན་ལས་ཀྭི་པའོ། །པྲྀཥོད་རལ་སོགས་ཏི་ཀ་པའི་ཕྱིར་ཡི་གེ་དབྱིའོ། །ཉི་མ་ལ་སོགས་པའི་རྒྱུ་སྐར་རྣམས་ཤར་བས་ན་ཤར་ནུབ་ལ་སོགས་པའི་ཕྱོགས་རྣམས་འབྱུང་བས་ཉིས་སྟོན་ནོ། །ཀཱཤྲཾ་འབར་བ་
ལའོ། །ར་མི། །ཀུ་བི། ཀཱ་ཤི་རྣམས་ལས་ཀཥྵའོ། །བུཥྩ་ལ་སོགས་པས་ཥ་ཉིད་དང་ཌྱཀཱཥྵ་ཀེ་ན་སུརྻེ་ན་ཀྵུབྷཱ། །ཉིད་དོ། །ཕྱོགས་ཀྱི་སྒོ་ནས་སྟོན་པས་གསལ་བའི་གནས་སོ། །མ་ཤཱུ་ཁྱབ་པ་ལའོ། །ཨཱས་མནྟ་ལས་ཁྱད་པར་བྱེད་པ་ལ་ཨཙའོ། །ཨཱ་ཤཱ། །ཀུན་ཁྱབ་པོ། །ཏར་ཏི་ལ་
[280a]ཛྲ་ལ་ན་མ་ནཱཾ་སི། ཧྲྀ། སྲྀ། ཏ་ཧི། རུ་ཧི། མུ་ཧི། རྣམས་ལས་ཞེས་པས་ཧ་རི་ཏ། །ཕྱོགས་གང་ལ་སེམས་གཏད་པ་དེ་ལ་ཆགས་པའི་ཕྱིར་ན་འཕྲོག་བྱེད་དོ། །ཕྱོགས་ལ་སོགས་པའི་སྒྲ་འདི་རྣམས་བུད་མེད་དོ། །སྔ་དྲོ་ལ་སོགས་པ་ནི་ཕྱོགས་ཀྱི་བྱེ་བྲག་སྟེ། ཉི་མ་སྔ་
དྲོ་ཤར་བས་ཤར་ཕྱོགས་སོ། །གུང་གིས་ལྷོ་ཕྱོགས་སོ། །ཕྱི་དྲོས་ནུབ། །བྱནཀྟེ་ཧྲི་ཉ་ལ་ཏ་དང་ཨི་ཌའོ། །ཕྱོགས་སོ། །ཉི་མ་ནམ་མཁའ་ལ་ནུབ་ནས་སོང་བ་བཞིན་དུ་མཐོང་བས་ན་བྱང་ལ་སྟེང་གི་ཕྱོགས་ཞེས་བྱའོ། །ཕྱོགས་རྣམས་གསུམ་པ་ཉིད་དུ་འགྱུར་ཞེས་པ་ཕོ་མོ་ལ་སོགས་པའི་རྟགས་
གསུམ་པའོ། །དབང་པོ་ལ་སོགས་པའི་ཕྱོགས་སྐྱོང་རྣམས་ཀྱིས་ཤར་ལ་སོགས་པའི་ཕྱོགས་རྣམས་ཤེས་པར་བྱ་སྟེ། བདག་པོ་ཡིན་པའི་ཕྱིར་རོ། །ཕྱོགས་བཞི་མཚམས་བཞི་ནས་སྲུང་བའི་གླང་པོ་བརྒྱད་གནས་པ་ནི་འདི་ལྟ་སྟེ། དབང་པོའི་ཕྱོགས་ན་མཚོ་སྐྱེས་ཞེས་བྱ་བ་ས་སྲུངས་གི་བུའོ། །
མེའི་ཕྱོགས་ན་པདྨ་དཀར་པོ་ཅན་ཞེས་བྱའོ། །གཤིན་རྗེའི་ཕྱོགས་ན་གཡོན་ཕྱོགས་པ་ཞེས་བྱ་སྟེ་ཤིན་ཏུ་མཛེས་པའི་མིང་ངོ་། །བདེན་བྲལ་ན་ས་མོས་སོ། །ཆུ་བདག་ན་གསལ་བྱེད་དོ། །རླུང་དུ་མེ་ཏོག་སོའོ། །ལུས་ངན་དུ་ས་ཀུན་ལ་གྲགས་པའོ། །དབང་ལྡན་དུ་ཆ་མཛེས་ཅན་ཞེས་
བྱ་སྟེ་འདི་རྣམས་ཕྱོགས་ཀྱི་གླང་པོ་བརྒྱད་དོ། །དེ་རྣམས་ཀྱི་ཆུང་མ་གླང་མོ་བརྒྱད་དེ། ཤར་ཕྱོགས་ན་གླང་མོ་ཆུ་འཛིན་མ་ལ་སོགས་པ་རིམ་པ་བཞིན་གནས་སོ། །ཕྱོགས་མིན་ཞེས་པ་ནི་མཚམས་ཀྱི་མིང་ངོ་། །མ་ནིང་མི་ཟད་ཅེས་པ་མ་ནིང་གི་རྟགས་ཡིན་ཅིང་མི་ཟད་པའོ། །ཕྱོགས་གཉིས་
གཉིས་ཀྱི་དབུས་ན་གནས་པས་ཕྱོགས་དབུས་སོ། །དེ་གསུམ་མཚམས་སུ་གནས་པས་ཕྱོགས་མཚམས་སོ། །དེ་རྣམས་ཕྱོགས་མཚམས་ཀྱི་མིང་ངོ་། །རྐང་པ་གཉིས་ཀྱིས་ཁོར་ཡུག་གི་མིང་སྟེ། ཁོར་ཡུག་དང་མུ་ཁྱུད་ནི་ལྕགས་རིའི་རྒྱན་ནོ། །ཆུ་འཛིན་ཞེས་པ་ནས་སྤྲིན་གྱི་ཕྲེང་བ་
ཞེས་པའི་བར་ནི་སྤྲིན་གྱི་མིང་ངོ་། །ཆུ་འཛིན་ནི་ཆུའི་རྡུལ་ཕྲན་འཁྲིགས་པ་སྟེ། ཨས་ལས་རྣམ་པར་འཛིན་པ་ལ་བྷྲ་མའོ་ཞེས་བྷཱ་ཥའི་འགྲེལ་པར་མཱུ་ལ་བི་བྷུ་ཛ་ལ་སོགས་པ་རྣམས་སུ་སློབ་དཔོན་སྐྱེས་བུ་མཆོག་གིས་སོ། །ཆར་འབྱུང་བས་ཆུ་འབེབས་ཏེ། མི་ཧ་ཏི་ལ། འགྱུར་བར་བྱེད་
[280b]པ་ལ་ཨཙའོ། །ནྱང་ཀུ་ལ་སོགས་པས་མེ་གྷའོ། །ཆུ་འབྱུང་བས་ན་ཆུ་འབེབས་ཏེ་ལས་ལ་ཨཎའོ། །འབྲུག་འབྱུང་བས་ན་སྒྲ་སྒྲོགས་ཏེ། སྟ་ནའི་སྒྲ་ལས་དེ་སྒྲོགས་པར་བྱེད་དོ་ཞེས་པ་ལ་ཧྲྀ་ཥི། ཡུ་ཏི། གི་ཏི། མ་དི། རྣམས་ལས་ཨཎ་ལས་ཨིརྣུ་ཙའོ། །ཆུ་འབེབས་ཉིད་ཆུའི་བཞོན་པ་
སྟེ། པྲྀ་ཥོ་ད་ར་ལ་སོགས་པ་རྣམས་སོ། །ཆུའི་རྒྱུན་འཛིན་པས་ན་རྒྱུན་འཛིན་ཏེ་ཨཙའོ། །གློག་ཅན་ཏེ་ལྡན་པའི་དོན་ལ་མ་ཏུ་སའོ། །སྟན་ཡི་ནུ་ཛྷྲ་ཡ་ལས་ཞེས་པས་ཝ་ཉིད་དོ། །ཆུ་སྦྱིན་པར་བྱེད་པས་ཆུ་སྦྱིན་ཏེ། ད་དཱ་ཏི་ལ་ཀའོ། །ཆུ་འཛིན་པར་བྱེད་པས་ཆུ་འཛིན་ཏེ། བྷྲྀ་ལ་ཀྭིཔའོ། །བསཱ་ཧ་ཀ་
གདུང་བ་འཇོམས་པར་བྱེད་དོ་ལ་མུརྟི་གྷ་ན་ལས་ཞེས་པས་ཧ་ན་ལས་ཨ་བ་དང་ཀུ་ཉིད་ཀྱང་ངོ་། །འདིས་ཆུའི་རྩ་བ་བཅིངས་པའམ་ཡང་ན་ཆུ་འབྱིན་པར་བྱེད་འཇག་པར་བྱེད་པས་ཨཙའི་རྐྱེན་ལ། ཛཱིམཱུ་ཏ་ཞེས་པ་སྟེ། པྲྀཥོ་དར་ལ་སོགས་པ་རྣམས་སོ། །འདི་འཁྲིགས་པས་སྐྱེ་དགུ་རྣམས་དགའ་
པར་བྱེད་པས་དགའ་བྱེད་དེ་སྠི་ར་ལ་སོགས་པ་རྣམས་སོ་ཞེས་པས་ཀི་ཙའོ། །ཆུ་རྣམས་འགྱེད་ཛིབ་ནི་ཆུ་བ། །མཱུལ་རྩལ་མུ་ཏྲ་ཡ་ཏི་དང་ཤྲ་བ་རི་འཛག་པར་བྱེད་པའོ། །དེ་དག་བསྡུས་པས་དཱི་མྭུ་ཏར་གྱུར་པའོ། །བས་ཆུ་འགྱེད་དེ། །ཛ་ལ་མུཉྩ་ཏི་ལ་ཀྭི་པའོ། །དུ་བའི་སྐྱེ་གནས་ནི་འདིའི་བརྒྱུད་ཡིན་པའི་ཕྱིར། དུ་བ་འཁྲིགས་
པ་ལ་སྤྲིན་དུ་འགྱུར་ཏེ་དཔེར་ན་དངུལ་ཆུ་བཞིན་ནོ། །སྤྲིན་གྱི་རྒྱུ་མུད་དགའ་བ་ལ་ནི་ཆུ་དང་རླུང་དང་དུ་བའོ། །ཆུ་སྐྱར་གནས་ནི་བྱ་ཆུ་སྐྱར་རྟག་ཏུ་སྤྲིན་དང་། ལྷན་ཅིག་གནས་པས་སོ། །སྤྲིན་ཇལ་མུག་གྱི་ཕྲེང་བ་ནི་སྤྲིན་གྱི་ཚོགས་ཏེ་དེ་རྣམས་སྤྲིན་གྱི་མིང་ངོ་། །སྤྲིན་སྐྱེས་ཞེས་པ་ནས་སྒྲ་གཅན་
ཉིད་ཅེས་པའི་བར་འབྲུག་གི་མིང་ངོ་། །སྤྲིན་ལས་བྱུང་བ་ནི་སྤྲིན་སྐྱེས་སོ། །ལ་སོགས་ནི་སྒྲ་སྒྲོགས་དང་སྒྲ་འབྱིན་པ་ལ་སོགས་པའོ། །བདེ་འཐུང་ཞེས་པ་ནས་སྡོད་མེད་ཅེས་པའི་བར་དུ་གློག་གི་མིང་ངོ་། །བདེ་འཐུང་ནི་གློག་འབྱུང་བ་ན་སྐྱེ་བོ་རྣམས་འཇིགས་པར་བྱེད་སྐེམ་པར་བྱེད་པས་ནི་ཀི་
རྐྱེན་ནོ། །འདིའི་སྒྲ་བརྒྱ་ཡིན་པས་སྒྲ་བརྒྱ་པ་སྟེ། པྲྀ་ཥོ་ད་ར་ལ་སོགས་པ་ཉིད་ཀྱི་ཕྱིར་ཐུང་ངུའོ། །ཤ་ཏ་ཧྲ་ད། སྒྲ་འགྱེད་ཅེས་ཀྱང་བྱ་སྟེ་སཾབཱ་ཧྲཱ་ད་ཏེ་ཞེས་པ་ལ་གྲ་ཧ་ཧྲཱ་དི་ནི་སོགས་ལས་ཎི་ནིའོ། །སྤྲིན་རྣམས་ཀྱི་རྒྱལ་པོ་ནི་ཐམས་ཅད་ཀྱི་སྟེང་ན་གནས་པ་སྤྲིན་ཆེན་པོ་ཆུ་སྐྱེས་ཞེས་ཨེ་རཱ་བ་ཏ
[281a]བྱའོ། །དེ་དང་ལྷན་ཅིག་ཕྱོགས་གཅིག་ན་ཨཻརཱ་བཏིའོ། །ལྷག་མ་ལ་ཞེས་པས་ཨཎའོ། །འདིའི་འོད་སྐད་ཅིག་ཡིན་པས་སྐད་ཅིག་གོ། །རྡེག་པར་བྱེད་པས་ན་གློག་སྟེ་འཕྲོག་བྱེད་ཀྱི་སྒྲ་བཞིན་ནོ་ཞེས་སོ། །གཉིས་འཐུང་དཀར་པོ་ཞེས་པ་ཡང་སྐབས་གསུམ་གྱི་
ལྷག་མ་ལས་ཨཻ་རཱ་བ་ཏིའི་རྣམ་གྲངས་སུའོ། །དེའི་ཕྱོགས་གཅིག་ན་སཽ་དཱ་མ་ནཱི་རྣམ་གསལ་ཏེ་སྔ་མ་བཞིན་ཨཎའོ། །ཨ་ཎི་ཏིའི་ཨ་ཏ་དབྱི་ཞིང་དང་མཐའི་ཨ་ཙ་ལ་སོགས་པ་དབྱི་བ་ཏ་ཌི་ཏ་མེད་དོ། །རྣམ་པར་གསལ་བ་ནི་པདྨ་ལའོ། །གཡོ་བ་ནི་ནམ་མཁའ་ལའོ་ཞེས་ར་བྷ་
སར་ཡང་སྦྱར་རོ། །གསལ་ཞིང་འཁྱུག་པར་བྱེད་པས་ན་གློག་སྟེ་ཀྭི་པའོ། །སྐྱོད་བྱེད་དང་སྡོད་མེད་ཀྱང་སྟེ། ཙཉྩི་ཙ་པི་དག་ལས་མང་པོ་ལ་མིང་ལས་ཨ་ལ་ཙའོ། །ཐོག་གི་སྒྲ་དང་རྡོ་རྗེའི་སྒྲ་ནི་ཐོག་དང་བཅས་པའི་འབྲུག་གི་མིང་ངོ་། །སྤྲིན་གྱི་འོད་ཟེར་དང་ཆུ་འཛིན་སྐྱེས་ནི། གནམ་
ལྕགས་ཀྱི་མིང་སྟེ་སྤྲིན་ཕན་ཚུན་འཐབས་པ་ལས་འབྱུང་ཀྱུ་ཏ་ལ་ངོ་། །འགའ་ཞིག་ཙཉྩལ་པ་ཙ་ལ་ཅི་ལ་ཡང་ཐོགས་པ་མེད་ཅིང་ཁང་ཁྱིམ་ལ་ཕུག་ཀྱང་རྗེས་མེད་དོ། །ཡང་འགའ་ཞིག་ནི་རི་བོ་དང་ཁང་ཁྱིམ་ལ་སོགས་པ་འཇིག་པར་བྱེད་དོ། །མེ་ཡིན་ཡང་རྒྱ་མཚོ་ལ་སོགས་པའི་
ཆུ་བོ་རྣམས་ཀྱིས་མི་ཉམས་སོ། །དེ་ཡང་ཆང་གིས་ཉམས་པར་བྱེད་དོ། །དབང་པོའི་མཚོན་ཆ་དང་བརྒྱ་བྱིན་གྱི་གཞུ་ནི་འཇའ་ཚོན་གྱི་མིང་ངོ་། །དྲང་འཁྱོག་ནི་དགེ་དགུ་མེད་པས་དྲང་བའོ། །ཕྱོགས་གཅིག་ཏུ་སྒུར་བར་འཁྱོག་པོའོ། །ཆར་དང་ཞོད་ཅེས་བྱ་བ་ནི་ཆར་སྤྱི་ཙམ་གྱི་
མིང་སྟེ་བུད་མེད་ལ་ཀནྟིའོ། །བྲྀཥྚིཿ ཆར་བ་ལའོ། །དངོས་པོ་ལ་གྷཉའོ། །བཪྵཿཡང་དེའི་གེགས་ནི་ལྷ་ལ་སོགས་པ་འགའ་ཞིག་གི་ཆར་མི་འབབ་པར་བྱེད་པའོ། །མཚུངས་པ་ནི་རྟགས་མཚུངས་པའོ། །རྒྱུན་འབབ་ལ་སོགས་པ་གསུམ་ནི་ཆར་དྲག་པོའི་མིང་ངོ་། །ཆུའི་
རྒྱུན་ཤུགས་ལས་ཡང་དག་པར་འབྱུང་ཞིང་འབབ་པ་ནི་དྲག་ཆར་རོ། །སྲྀ་འགྲོ་བ་ལའོ། །གྷ་ཉའོ། །ཆར་རྡུལ་ལ་སོགས་པ་རྣམས་ནི་ཆར་པའི་ཟེར་མའི་མིང་ངོ་། །ཤཱི་ཀྲྀ། ཨམྦ་ར་བཞིན་ཨ་རནའོ། །ཤཱི་ཀར། རྡོ་རྗེའི་ཆར་པ་དང་སེར་བ་གཉིས་ནི་སེར་བའི་མིང་སྟེ། ཀྲྀཉ་འཚེ་བ་ལའོ། །
[281b]ཀྲྀ་ཉ་སོགས་རྣམས་ལས་ཝུན་ནོ། །ཧ་པི་ཀྵི་པ་ཀ་ལ་སོགས་པ་ཉིད་ལས་ཨིཏ་ཉིད་མེད་དོ། །རྡོ་རྗེའི་ཆར་པ་ནི་སེར་བའོ། །ཀ་ར། རྡོ་རྗེའི་ཆར་པ་དང་འོད་ཟེར་དང་ལག་པ་རྣམས་ལ་ར་བྷ་སས་བཤད་དོ། །སྤྲིན་འཁྲིགས་ཉིན་མོ་ངན་བྱེད་ནི་ནམ་འཐིབས་པའི་མིང་སྟེ། ངན་ཅིང་སྨད་པས་ན་
ཡུལ་ངན་ཏེ་པྲ་ལ་སོགས་པའི་བསྡུ་བའོ། །མུན་པ་ཞེས་པ་ནས་ཁེབས་པ་ཞེས་པའི་བར་གྱིས་མི་མངོན་པར་བྱས་པ་སྤྱི་ཙམ་གྱི་མིང་ངོ་། །ཚིགས་སུ་བཅད་པ་གཉིས་ཀྱིས་ཟླ་བའི་མིང་སྟེ། ཧི་མ་ནི་བསིལ་བ་སྟེ། འདིའི་འོད་ཟེར་རོ། །ཙ་དི་ཚིམ་པ་ལའོ། །དཱུ་ར་ལ་སོགས་པ་ཉིད་ཀྱི་ཕྱིར་དངོས་པོ་
ལ་ར་ཀའོ། །ཙནྟྲ་ཟླ་བའོ། །ག་བུར་དང་ཁ་དོག་དང་ཡོན་ཏན་མཚུངས་པར་སྣང་བས། ཙནྡྲ་ལས་མཱང་ལས་ཨང་ཨིཏ་ཅེས་པས་ཨ་སིའོ། །ཙ་དི་ཚིམ་པ་ལ་སྟེ་འབར་བ་ལ་ཡང་ངོ་། །དོན་དུ་མ་ཉིད་ལས་འབར་བར་བྱེད་ཚིམ་པར་བྱེད་དོ་ལ་པྲ་ཛཱ་དུ་ར་ལ་སོགས་པ་ཉིད་ལས་རཀའོ། །ཨིནྡི་
ལས་བ་སུ་བཞིན་ཨུ་རྐྱེན་ནོ། །འདི་ཀུ་མུད་རྣམས་ཀྱི་གཉེན་ཡིན་ཏེ། རབ་ཏུ་སད་ཅིང་རྒྱས་པར་བྱེད་པའི་ཕྱིར་རོ། །དེ་ཉེ་བར་མཚོན་པ་དང་དེ་ཉེ་བར་སྤྱོད་པ་ལས་འདི་བདུད་རྩིའི་འོད་ཅན་ནོ། །རྩིའི་དབང་པོ་ནི་འབྲས་བུ་ལ་སོགས་པ་ལས་སྐྱེས་པ་རྣམས་ཀྱི་དབང་པོའོ། །མཚོ་སྐྱེས་
ནི་རྒྱ་མཚོ་བསྲུབས་པ་ལས་སྐྱེས་པའོ། །འདིས་ལྷ་རྣམས་འཚོ་བར་བྱེད་པས་འཚོ་བྱེད་དེ་ཛཱི་བ་ལ། ཡུ་ཀ་ལ་སོགས་པ་རྣམས་སོ་ཞེས་པས་ཀནའོ། །ཨཱ་ཏྲྀ་ཀ་ཨཱ་ག་མའོ་ཞེས་པས་ཨཻཏ་ཉིད་ཀྱང་ངོ་། །སུཉ་མངོན་པར་སྐྱེ་བ་ལའོ། །སུ་ནོ་ཏི། རཱ་གེ་ཎ། སཾ་དྷ་ཡ་ཏི། རྀ། སྟུ། སུ། དྷྲྀ། ཀྵི།
ཀྵུ་བྷ། པཱ་པ་དི་ཡཀྵི་ཎི་རྣམས་ལས་མཎའོ། །སོ་མ་ཆགས་བྱེད་དེ་ཟླ་བ་ཤར་བ་ན་ཆགས་པ་འཕེལ་ལོ་ཞེས་ཟེར་རོ། །ཡང་དག་པར་འགྲིབ་པས་ན་འགྲིབ་བྱེད་དེ། །གླཱ་ནུ་དི་དག་ལས་ཌོས་འོ། །གློཿའདིའི་མཚན་མ་ཡིན་པས་རི་དགས་མཚན་ཏེ། བྱང་ཆུབ་སེམས་དཔའ་རི་བོང་
གི་སྐྱེས་རབས་ལས་ཤེས་སོ། །ཆ་ཤས་རྣམས་ཀྱི་གཏེར་ཡིན་པས་ན་ཆ་གཏེར་རོ། །གཉིས་སྐྱེས་ནི་བྲམ་ཟེ་སྟེ། ཕ་མ་བྲམ་ཟེ་ལས་སྐྱེས་པ་དང་། བྲམ་ཟེའི་གླཿབརྟུལ་ཞུགས་བླངས་པས་བརྟུལ་ཞུགས་ལས་སྐྱེས་པ་གཉིས་སོ། །བརྟུལ་ཞུགས་མ་བླངས་ན་ཕ་མ་བྲམ་ཟེ་ཡིན་ཡང་བྲམ་ཟེ་
[282a]མི་ཐོབ་པོ། །དེས་ན་གཉིས་སྐྱེས་རྒྱལ་པོ་ཞེས་འབྱུང་སྟེ། །དེ་ལྟར་ཡང་། རྒྱུ་སྐར་གཟའ་དང་བྲམ་ཟེ་དང་། །སྨན་དང་མཆོད་སྦྱིན་མཚན་མོ་རྣམས། །དེ་དག་ཀུན་གྱི་རྒྱལ་པོ་རུ། །ཟླ་བ་བྲམ་ཟེ་རྣམས་ཀྱིས་བསྐོས། །ཞེས་འབྱུང་ངོ་། །ཤ་ཤ་དྷ་ར་རི་བོང་འཛིན་པ་
སྟེ། །བྱང་ཆུབ་སེམས་དཔའ་རི་བོང་དུ་གྱུར་པའི་གཟུགས་འཛིན་པས་སོ། །ནཀྵ་ཏྲེ་ཤ་རྒྱུ་སྐར་དབང་པོ་སྟེ། །རྒྱུ་སྐར་སྣར་མ་ལ་སོགས་པ་ལ་དབང་བྱེད་པས་སོ། །ཀྵ་པ་ཀ་ར་ནི་མཚན་མོར་བྱེད་པ་སྟེ། མཚན་མོའི་ངང་ཚུལ་དུ་བྱེད་པས་སོ། །ཟླ་བའི་ལུས་ལ་ནི་བིམྦ་སྟེ་གཟུགས་བརྙན་དང་།
མཎྜལ་ཏེ་དཀྱིལ་འཁོར་ཞེས་པ་གཉིས་སོ། །ཀ་ལཱ་ནི་ཆ་ཤས་དང་། ཥོ་ཌ་ཤོ་བྷཱ་ག་ནི་ཆ་བཅུ་དྲུག་སྟེ། ཆ་བཅུ་དྲུག་གི་ཆ་ཤས་ཀྱིས་ཟླ་བ་ཉ་བར་བྱེད་པས་སོ། །ཆ་ཤས་དེ་ཉིད་ལ་དུམ་བུ་དང་ཕྱེད་དང་ཆ་ཤས་ཅན་ཞེས་བྱ་སྟེ། དེ་དག་ནི་ཟླ་བའི་ལུས་དང་འབྲེལ་པའི་མིང་ངོ་། །ཟླ་བའི་
འོད་ལ་མིང་གསུམ་སྟེ། ཙནྡྲི་ཀཱ། ཟླ་བ་ཅན་ཏེ་ཟླ་བ་ལ་བསྐོར་ཞིང་སོ་སོར་སྣང་བར་བྱེད་པས་སོ། །ཀཽ་མུ་དཱི་ཞེས་བྱ་བ་ནི་ཀུ་མུད་ཕན་པ་ཞེས་བྱ་སྟེ། མེ་ཏོག་ཀུ་མུ་ད་ལ་ཕན་པར་བྱེད་པས་སོ། །ཛྱོཏྶྣ་ནི་སྣང་ལྡན་ཏེ། འདི་ལ་སྣང་བ་ཡོད་པས་སོ། །ཟླ་བའི་འོད་རབ་ཏུ་དངས་པ་ལ་མིང་གཉིས་
ཏེ། པྲ་སཱ་ད། རབ་ཏུ་དངས་པ་དང་། པྲ་སནྣ་ཏཱ། རབ་ཏུ་གསལ་བ་ཅན་ནོ། །ཚིགས་བཅད་ཕྱེད་གཉིས་ཀྱིས་ཟླ་བའི་མཚན་ཉིད་དེ། ཀ་ལཱངྐ་ནི་ཆ་ཤས་ཅན་ཏེ། རྡུལ་ཅན་དུ་བྱེད་པ་དང་རྙོག་མ་ཅན་དུ་བྱེད་པ་ཞེས་ཀྱང་ངོ་། །ཀ་པི་རི་ཀ་ལ་སོགས་པ་རྣམས་སོ་ཞེས་པས་ལ་ཡིག་ར་ཡིག་
ཏུ་བསྒྱུར་བས་ཀརྐ་ཞེས་པའང་སྔ་མ་བཞིན་ནོ། །ལཉྩ་ནཾ་ནི་མཚན་མ་ཅན་ཏེ། འདིས་མཚོན་པར་བྱེད་པས་སོ། །ཙིཧྣ་མཚན་མ་དང་། ལཀྵྨ་མཚོན་པ་དང་། ལཀྵ་ཎ་མཚན་ཉིད་རྣམས་སོ། །ཟླ་བ་འོད་ཀྱིས་མཛེས་པ་ཙམ་གྱི་མིང་ལ། སུ་ཁ་མ་ནི་ཀུན་མཛེས་ཏེ། མཛེས་པ་ཐམས་
ཅད་ཀྱི་མཆོག་ཏུ་གྱུར་པས་སོ། །པ་ར་མ་ཤོ་བྷཱ་མཆོག་ཏུ་མཛེས་པ་དང་། ཤྭ་བྷཱ་ཡང་མཛེས་པའམ་བཟང་བ་སྟེ། ཤུ་བྷ་དང་ཤུནྦྷ་དགེ་ཞིང་བཟང་བའི་དོན་ཅན་གྱི་ཕྱིར་རོ། །ཀཱནྟི་ནི་མཛེས་པའམ་སྡུག་པ་སྟེ། ཀཱ་ནི་འབར་བ་ལའོ་ཞེས་པའི་སྒྲའི་ཁམས་ལས་སོ། །དྻུ་ཏི་ནི་ལེགས་པའམ་
[282b]གསལ་བའོ། །ཙྪེ་བི་ནི་དངས་པའམ་མཚར་བའོ། །མ་ཧི་ཀའི་མཐར་ཐུག་པ་ནི་ཁ་བའི་མིང་སྟེ། ཨ་བ་ཤྱཱ་ཡ། ཞེས་པ་ཀུན་དུ་བསིལ་བས་ན་ཁ་བའོ། །ནཱ་ཧཱ་ར་ནི་ངེས་པར་སྡུད་པ་སྟེ་བ་མོའོ། །ཉེ་བར་བསྒྱུར་བ་ནི་ཐུང་དུ་ཉིད་གྷ་ཉ་ལ་སོགས་པའི་རྐྱེན་གྱི་དབང་གིས་སྐབས་མང་པོར་འགྱུར་
བས། ནི་ཧཱ་ར་ཉིད་འདིར། ནཱི་ཧར་ཞེས་པར་གྱུར་པའོ། །ཏུ་ཥ་ར་ནི་ཆར་པ་སྐྱ་བོ་དང་། ཏུ་ཧི་ནཾ། ཁུ་འབངས་དང་། ཧི་མཾ་པྲཱ་ལ་ཡ་ནི། ཧི་མ་ཙ་ལ་ཞེས་བྱ་སྟེ་ཁ་བ་མི་གཡོ་བར་གནས་པ་ཁ་བའི་རི་བོའམ་གངས་རི་ཞེས་བྱའོ། །མ་ཧི་ཀཱ་ནི་སིམ་བྱེད་དང་། མ་ཧ་མཆོད་པ་ལའོ་ཞེས་
པས་ཚ་གདུང་སེལ་བར་བྱེད་པས་སོ། །ཧི་མཱ་ནཱི་དང་། ཧི་མ་སཾ་ཧ་ཏི་ནི་ཁ་བ་ལྡན་པ་དང་ཁ་བ་ཚོགས་པ་ཞེས་བྱ་སྟེ་གངས་རིའོ། །རིག་བྱ་བསིལ་བའི་རྣམ་གྲངས་ལ། ཤཱི་ཏཾ་དང་སུ་ཥཱི་མ་ནི་བསིལ་བ་ལའོ། །ཤི་ཤི་ར་ནི་གྲང་བ་འམ་བསིལ་བའོ། །ཛ་ཌ་ནི་འཁྱགས་པ་སྟེ་ཆུའི་
མིང་ཛ་ལ་ཉིད་པྲྀཥོ་ད་ར་ལ་སོགས་པའི་ཚིག་ཕྲད་ཀྱིས་ཌ་རུ་བསྒྱུར་བའོ། །ཏུ་ཥཱ་ར། ཁ་བ་བུ་ཡུག་འཚུབས་པའི་གྲང་བའོ། །ཤཱི་ཏ་ལ་བྷུཿཞེས་པ་མོ་རྟགས་ཅན་ནི་ས་བསིལ་བའི་རེག་བྱའོ། །དེ་བཞིན་དུ་ཤཱི་ཏ་ལཾ་ཛ་ལཾ། ཞེས་པ་མ་ནིང་གི་རྟགས་ཅན་ནི་ཆུ་བསིལ་བའོ། །ཤཱི་ཏ་ལོ་བཱ་
ཏཿ ཞེས་པ་སྐྱེས་པའི་རྟགས་ཅན་ནི་རླུང་བསིལ་བ་སྟེ། འདིར་ཤི་ཏལཿཞེས་པ་ལྷགས་ངར་རོ། །ཤཱི་ཏཿདང་། ཧི་མ་ཡང་བསིལ་བའོ། །སྐར་མ་རྣམས་ཀྱི་མིང་ལ། གཟའ་ཐམས་ཅད་ཀྱི་སྟེང་ན་གཡོ་བ་མེད་པར་གནས་པའི་སྐར་མའི་ཁྱད་པར་ནི། དྷྲུ་བ་སྟེ་བརྟན་པ་ཞེས་བྱའོ། །དེ་ཉིད་དྲང་སྲོང་
གི་རྒྱལ་པོ་ཨུཏྟཱ་ན་པཱ་ད་རྐང་སྟེང་ཞེས་བྱ་བའི་བུ་ཡིན་པའི་ཕྱིར་མང་པོ་ལས་སོ་ཞེས་པའི་མདོས་བུ་བརྒྱུད་ཀྱི་རྐྱེན་ཨི་ཉ་བྱིན་པས་ཨུཏཱ་ན་པཱ་དི། རྐང་སྟེང་བུ་ཞེས་བྱའོ། །རི་བྱིའི་མིང་ལ། ཨག་ནི་འགྲོ་མེད་དེ་རི་བོ་ཡིན་ལ། ཏྱཱ་ཡ་ནི་འདོར་བའམ་འཕེན་པ་སྟེ། བཱ་ར་སྐར་ལ་སོགས་པའི་ཕྱིར་སུཊ་
སྦྱར་བའི་ཚིག་ཕྲད་ཀྱིས་ཨགསྟྱཿ རི་འདོར་རམ་རི་འཕིན་ཞེས་པར་འགྱུར་རོ། །འདི་ཉིད་སྔོན་དྲང་སྲོང་ཆུ་ལྷ་ཞེས་བྱ་བས་ལྷ་མོ་ཨུརྦ་ཤི་མཐོང་བ་ལས་ཁུ་བ་ཤོར་བ་བུམ་པར་བླུགས་པ་དེ་ལས་འདི་སྐྱེས་པས་བུམ་པ་སྐྱེས་ཀུམྦྷ་ས་བྷ་བ་ཞེས་གྲགས་སོ། །དྲང་སྲོང་མི་ཏྲ་བ་རུ་ཎའི་བུ་ཡིན་པས་
[283a]དེ་དག་གི་བུ་བརྒྱུད་ལ་ཨ་ཏ་ལས་ཨིཉའི་དེ་ཕན་གྱི་རྐྱེན་སྦྱར་བས། མཻ་ཏྲཱི་དང་བ་རུ་ཎི་སྟེ་མཛའ་བོའི་བུ་དང་ཆུ་ལྷའི་བུ་ཞེས་བྱའོ། །དྲང་སྲོང་ཨ་གསྟྱ་འདིའི་ཆུང་མ་ནི། ས་དྷརྨི་ནི། ཆོས་བཅས་མ་ཞེས་བྱ་སྟེ་ང་རྒྱལ་གྱི་ཆོས་དང་བཅས་པས་ཆོས་བཅས་མའོ། །གཟུགས་ཀྱི་
མངོན་པའི་ང་རྒྱལ་གྱི་ཟིལ་གྱིས་ནོན་པ་ཡང་ཡིན་ལ་ཕྱག་རྒྱ་ཡང་ཡིན་པས། ལོ་པཱ་མུདྲཱ་སྟེ། ཟིལ་གནོན་ཕྱག་རྒྱ་ཞེས་བྱའོ། །སྐར་མ་སྤྱིའི་མིང་ལ། ནཀྵ་ཏྲཾ། ཞེས་པ་མི་ཟད་པའམ་མི་འགྱུར་བས་རྒྱུ་སྐར་རོ། །རྀ་ཀྵཾ་ནི་འགྲོ་བྱེད་རྀ་ཥི་འགྲོ་བ་ལའོ་ཞེས་པའི་ཁམས་ལས་ཁ་རྐྱེན་ནོ། །བྷཾ་ནི་འོད་
ཅན་ཏེ། བྷ་འབར་བ་ལ་ཌའི་རྐྱེན་སྦྱར་བའོ། །ཏཱ་རཱ་དང་། ཏཱ་ར་ཀཱ་ཡང་སྐར་མ་སྟེ་རྐྱེན་མི་འདྲ་བའི་ཁྱད་པར་རོ། །ཨུཌྜུ་པ་ནི་འཕུར་བྱེད་དོ། །སྐར་མ་ཐ་སྐར་གྱི་མིང་ལ། དཱཀྵ་ཡ་ཎྱ་ནི་གསལ་བའི་བུ་མོ་ཞེས་བྱ་སྟེ། སྐྱེ་དགུའི་བདག་པོ་གསལ་བ་ཞེས་བྱ་བའི་བུ་མོ་ཡིན་པས་སོ། །ཨ་ཤྭ་
ཡུག་དང་ཨ་ཤྭི་ནི་ཞེས་པ་ནི་ཐ་སྐར་ཏེ་འདི་རྟའི་གཟུགས་དང་ལྡན་པས་རྟ་ལྡན་མའམ་རྒོད་མ་ཅན་ནོ། །ས་གའི་མིང་ལ། རཱདྷཱ་ཞེས་པ་སྒྲུབ་བྱེད་མ་སྟེ། རཱ་དྷ་སྒྲུབ་པ་ལའོ་ཞེས་པའི་ཁམས་ལ་ཨཙ་རྐྱེན་ནོ། །བི་ཤཱ་ཁཱ་ནི་ས་ག་སྟེ་རྣམ་པར་ཁྱབ་བྱེད་མའོ། །ཤཱ་ཁྲྀ་ཁྱབ་པ་ལའོ་ཞེས་པའི་
ཁམས་ལ་ཨ་ཙ་རྐྱེན་ནོ། །རྒྱལ་གྱི་མིང་ལ། པུ་ཥྱ་ནི། རྒྱས་པར་བྱེད་པའོ། །ཏིཥྱ་ནི་ཚིམ་པར་བྱེད་པ་སྟེ། རྒྱུ་སྐར་འདིས་མངོན་པར་འདོད་པ་གྲུབ་པར་བྱེད་དོ་ཞེས་པས་པུ་ཥ་རྒྱས་པ་དང་སིདྡྷ་གྲུབ་པ་དང་ཏིཥ་ཚིམ་པ་རྣམས་ལ་ཀྱཔ་རྐྱེན་དུ་སྦྱར་བའོ། །མོན་གྲེའི་མིང་ལ། ཤྲ་བིཥྚ་ཡ་ནི་ནོར་
ལྡན་གྲགས་ཏེ། ཧ་ནིཥྛ་ནོར་ལྡན་དང་ཤྲྀ་ཎོ་ཏི་ཐོས་པའམ་གྲགས་པ་དག་བསྡུ་བ་བྱས་པའོ། །ས་མཱ་དྷ་ནིཥྛ་ནི་ཀུན་དུ་ནོར་ལྡན་ཞེས་བྱའོ། །ཁྲུམས་ཀྱི་མིང་ལ། པྲཽཥྛ་ནི་ཁྲུམས་སོ། །པ་དཱ་ནི་བ་ལང་གི་རྐང་པ་བཀོད་པའི་རྗེས་ཏེ་རྐང་པའི་སྒྲ་ནི་མཚུངས་པ་གསལ་བར་བྱེད་པའི་དོན་ཏེ། བྷ་དྲཱ་པ་
དའི་སྒྲ་ནི་ཡན་ལག་གམ་ཆ་ཤས་བཟང་པོ་ཡིན་པ་སྟེ་གཟའི་བདག་པོ་བཞིན་དུ་གནས་བཟང་པོར་རྗེས་སུ་འགྲོ་ཞེས་སྦྱར་རོ། །མགོའི་མིང་ལ། མྲྀ་ག་ཤི་རཱ། རི་དགས་མགོ་ཞེས་བྱ་སྟེ་སྐར་མ་འདི་རི་དགས་ཀྱི་མགོའི་དབྱིབས་དང་རྗེས་སུ་མཐུན་པར་གནས་པས་སོ། །སྐར་མ་དེ་ཉིད་ལ་ཨ་གྲ་ཧ་ཡ་ཎཱི།
[283b]ལོ་ཡི་དང་པོ་ཞེས་བྱ་སྟེ་སྐར་མ་མགོ་ལ་ཟླ་བ་ཉ་བ་དེ་ལོའི་དང་པོར་བརྗོད་པའི་ཉེ་བར་སྤྱོད་པ་ལས་སོ། །ཨི་ལྭ་ལ་ཞེས་པ་འགྲོ་ལྡན་ཏེ་ཤིན་ཏུ་ཆུང་བའི་སྐར་མ་ལྔ་དེའི་མགོ་བོའི་ཕྱོགས་སུ་གནས་སོ། །གཟའ་ཕུར་བུའི་མིང་ལ་ཚིགས་སུ་བཅད་པ་གཅིག་སྟེ་བྲྀ་ཧསྤ་ཏི་ནི་ལྷའི་བླ་མ་སྟེ། ཕུར་བུ་ལྷ་རྣམས་
ཀྱི་བླ་མར་གྱུར་པའི་ཕྱིར་རོ། །སུ་རཱ་ཙཱརྱ། ལྷའི་སློབ་དཔོན་ནོ། །གཱིཥྤ་ཏི་དབྱངས་བདག་གམ་ཚིག་བདག་དང་། དྷི་ཥ་ཎ། བློ་ལྡན་དང་། གུ་རུ་བླ་མ་དང་། ཛཱི་བ་ནི་འཚོ་བྱེད་དེ། གཡུལ་དུ་ལྷ་མ་ཡིན་གྱིས་བཅོས་པའི་ལྷ་རྣམས་ཕུར་བུས་སྔགས་དང་སྨན་གྱིས་གསོ་བར་བྱེད་ཅེས་རཱ་མཱ་ཡ་ཎར་བཤད་
དོ། །དྲང་སྲོང་ཨདྒི་ར་སའི་བུ་བརྒྱུད་ཡིན་པས་ཨཾ་གི་ར་ས་སྟེ་ཉི་མའི་རྒྱུད་ཅེས་བྱའོ། །བཱ་ཙསྤ་ཏི་སྟེ་ཚིག་གི་བདག་པོ་དང་། ཙི་ཏྲ་ཤི་ཁཎྜི་ཛ་ནི། སྣ་ཚོགས་གཙུག་ཕུད་ཀྱི་བུ་ཞེས་བྱ་སྟེ། དྲང་སྲོང་གཙུག་ཕུད་ཅེས་པ་མིང་མཐུན་པ་བདུན་བྱུང་ངོ་། །དེ་ལ་ཨདྒི་ར་ས་དང་སྣ་ཚོགས་གཙུག་ཕུད་
ལས་སྐྱེས་པས་དེ་སྐད་ཅེས་བྱའོ། །གཟའ་པ་བ་སངས་ཀྱི་མིང་ལ་རྐང་པ་གཉིས་ཏེ། ཤུ་ཀྲ་ནི་དཀར་པོ་སྟེ་མྱ་ངན་མེད་ཅིང་ཐམས་ཅད་དུ་བཟང་བའི་ཕྱིར་རོ། །དཻ་ཏྱ་གུ་རུ་ནི་ལྷ་མ་ཡིན་གྱི་བླ་མ་སྟེ། ལྷ་དང་ལྷ་མིན་རྣམས་ཀྱི་སློབ་དཔོན་དུ། །སྙན་དངགས་མཁན་གྱི་བུ་ནི་པ་སངས་བཟུང་། །
ཞེས་སོ། །ཀཱ་བྱ་ནི་སྙན་དངགས་མཁན་གྱི་བུ་སྟེ། ཀ་བི་ལ་བུ་བརྒྱུད་ཀྱི་རྐྱེན་ཎྱ་བྱིན་པའོ། །ཨུ་ཤ་ནཱ་ནི་འོད་ལྡན་ནམ་མཛེས་ལྡན་ཏེ། བ་ཤ་མཛེས་པ་ལའོ་ཞེས་པའི་ཁམས་ལས་བསྒྲུབས་པའོ། །བྷཱརྒ་བ་ནི། དྲང་སྲོང་ངན་སྤོང་བུ་སྟེ། དྲང་སྲོང་ངན་སྤོང་ཞེས་བྱ་བའི་བུ་ཡིན་པས་སོ། །ཀ་བི་
ནི་སྙན་དངགས་མཁན་ནོ། །གཟའ་བཀྲ་ཤིས་ལ་མིང་ཚིགས་བཅད་ཕྱེད་དེ། ཨངྒཱ་ར་ག་མིག་དམར་དང་། ལོ་ཧི་ཏཱདྒ་ལུས་དམར་དང་། ཀུ་ཛ་དང་། བྷོ་མ་ནི་ས་སྐྱེས་དང་ས་ལས་བྱུང་དང་། མ་ཧཱི་སུ་ཏ་ནི་སའི་བུའོ། །གཟའ་ལྷག་གི་མིང་རྐང་པ་གཅག་སྟེ། རཽ་ཧི་ཎི་ཡ་ནི་སྣར་མ་
སྐྱེས་ཏེ། མ་རྒྱུ་སྐར་སྣར་མ་ཡིན་པས་སོ། །བུ་དྷ་ནི་གཟའ་ལྷག་གོ། །སཽ་མྱ་ནི་ཟླ་བའི་བུ་སྟེ་ཕ་ཟླ་བ་ཡིན་པས་སོ། །གཟའ་སྤེན་པའི་མིང་རྐང་པ་གཅིག་སྟེ། སཽ་རཾ། ཉི་མའི་བུ་དང་། ཤ་ནཻ་ཤྩ་ར་དལ་འགྲོའོ། །སྒྲ་གཅན་གྱི་མིང་ཚིགས་བཅད་ཕྱེད་དེ། ཏ་མཿམུན་ཅན་ནོ། །རཱ་ཧུ་ནི་
[284a]སྒྲ་གཅན་ཏེ། ཉི་མ་ལ་འཚེ་བར་བྱེད་ཅིང་གཏོང་བར་བྱེད་པས་སོ། །སྭརྦྷཱ་ནུ་ནི་མཐོ་རིས་གསལ་བྱེད་དོ། །སཻཾ་ཧི་ཀེ་ཡ་ནི་སེང་གེ་མོའི་བུ་ཞེས་ཏེ། དྲང་སྲོང་འདྲོབ་སྐྱོང་གསེར་ཅན་གྱི་སྲིང་མོ་སེང་གེ་མ་ཞེས་བྱ་བའི་བུ་ཡིན་པས་སོ། །བི་དྷུནྟུད་ནི་ཟླ་བ་འཇོམས་ཏེ། བི་དྷུཾ་ནི་
ཟླ་བ་དང་ཏུ་ད་ནི་འཇོམས་པར་བྱེད་པའོ། །དྲང་སྲོང་སྣ་ཚོགས་གཙུག་ཕུད་བདུན་ནི། མ་རཱི་ཙི་འོད་ཟེར་ཅན་དང་། ཨངྒི་རཱ་ནི་ཉི་མ་དང་། ཨ་ཏྲི་ནི་རྒྱུན་ཤེས་དང་། པུ་ལ་སྟྱ་འོད་ཡངས་དང་། པུ་ལ་ཧ་ནི་ལྷ་མིན་འཇོམས་དང་། ཀྲ་ཏུ་ནི་མཆོད་སྦྱིན་ཅན་དང་། བ་ཤིཥྛ་གནས་འཇོག་ཅེས་བྱ་བ་
རྣམས་སོ། །རཱ་སི་ནི་ཁྱིམ་དང་། ཨུ་ད་ཡ་འཆར་བ་དང་། ལགྣ་ནི་དུས་སྦྱོར་རོ། །མེ་ཥ་ནི་ལུག་དང་། བྲྀ་ཥ་ནི་གླང་ངོ་། །དེ་ནས་ཉི་མའི་མིང་ལ། སཱུ་ར་ནི་ཉི་མ་དང་། སྲུརྻ་ནི་ཉི་མ་སྟེ་འོད་འགྱེད་པས་བདེ་བར་བྱེད་པས་སོ། །ཨརྱ་མཱ་ནི་བསྟན་བྱ་སྟེ། འགྲོ་བའི་སྣང་བ་བསྟན་བྱ་
མཆོག་ཡིན་ནོ་ཞེས་སམྦའི་སྔོན་རབས་ལས་སོ། །ཨཱ་དི་ཏྱ་ནི་མི་སྦྱིན་སྐྱེས་ཏེ། ཨ་དི་ཏི་ཞེས་པའི་མ་ལས་སྐྱེས་པས་སོ། །དྭཱད་ཤཱཏྨ་ནི་བཅུ་གཉིས་བདག་སྟེ། འདིའི་ལུས་རྣམས་ཆ་བཅུ་གཉིས་ཀྱི་བདག་ཉིད་དོ། །དི་བཱ་ཀ་ར་ནི་ཉིན་མོར་བྱེད་པ་སྟེ་སྣང་བར་བྱེད་པའི་ངང་ཚུལ་དང་རྗེས་
སུ་མཐུན་པས་སོ། །བྷཱ་སྐ་ར་ནི་འོད་བྱེད་དོ། །ཨ་ཧ་སྐ་ར་ནི་སྣང་བྱེད་དོ། །བྲདྷྣ་ནི་རབ་རིབ་འཇོམས་བྱེད་དོ། །པྲ་བྷཱ་ཀཱ་ར་དང་ནི་བྷ་ཀ་ར་ནི་རབ་ཏུ་གསལ་བྱེད་དང་རྣམ་པར་གསལ་བྱེད་དོ། །བྷཱ་སྭད་ནི་འོད་གསལ་ལམ་སྣང་ལྡན་ནོ། །བི་བྷ་སྭད་ནི་མིག་གཟུགས་ཏེ་འབྱུང་པོ་ཐམས་ཅད་ལ་མིག་
གི་ཚུལ་གྱིས་གནས་པས་སོ། །སཔྟཱ་ཤྭ་ནི་རྟ་བདུན་པ་སྟེ། འདི་ལ་རྟ་བདུན་ཡོད་པས་སོ། །ཧ་རི་ད་ཤྭ་ནི་རྟ་ལྗང་ཅན་ཏེ། །འདིའི་རྟ་རྣམས་ཀྱི་ཁ་དོག་ལྗང་གུར་ཡོང་པས་སོ། །ཨུཥྞ་རསྨི་ནི་ཚ་ཟེར་ཅན་ཏེ་འོད་ཟེར་གྱི་གདུང་བྱེད་ཤིན་ཏུ་ཚ་བས་སོ། །བི་ཀརྟ་ན་རྣམ་འགྱུར་ཏེ། ལྷའི་བཟོ་བོ། །
རླུང་དང་ཡིད་མགྱོགས་མདོག་ལྔ་དང་། །དེ་བཞིན་ཐིག་ལེ་ཅན་དང་ནི། །ངེས་བརྗོད་ཤིན་ཏུ་རྒྱལ་མཚན་དང་། །རི་བོ་འཇོམས་རྣམས་ཉི་མའི་རྟ། །སྡེབ་སྦྱོར་གྱི་འགྲེལ་པར་རོ། །ལས་ཐམས་ཅད་པས་ཉི་མའི་ལུས་ལ་བཟོ་བྱས་པས་དེ་ལྟར་གྲག་གོ། །ཨརྐ་ནི་མཆོད་འོས་ཏེ། ལྷ་རྣམས་ཀྱིས་མཆོད་པར་བྱེད་པས་ན་ཨརྩ་མཆོད་པ་ལའོ་
[284b]ཞེས་པའི་ཁམས་ལ་གྷཉ་ཚིག་ཕྲད་དོ། །མཱརྟཎྜ་ནི་མ་ཟླུམས་སོ། །མི་ཧི་ར་ནི་ཆར་འབེབས་ཏེ། མི་ཧ་འཁྲུད་པ་ལའོ་ཞེས་པའི་ཁམས་ལ་ཀི་ར་ཙ་རྐྱེན་དུ་བྱས་པ་སྟེ། མེ་གྷ་དང་བྱིངས་གཅིག་པས་སོ། །ཨ་རུ་ཎ་འོད་འགྲོ་སྟེ། རྀ་འགྲོ་བ་ལ་ཨུ་ནན་རྐྱེན་ནོ། །པཱུ་ཥ་ཎ་རྒྱས་བྱེད་དེ། ཆར་གྱིས་འཇིག །
འབྲོག་མིས་བདུད་ལས་རྒྱལ་དང་ལོ་གྲགས་པས་མངལ་སྟུག་དང་ས་པཎ་མ་ཟླུམས་ཏེ་འགྲེལ་པར་རྒྱུ་མཚན་མི་གསལ་ལོ། །རྟེན་གསོ་བར་བྱེད་པས་སོ། །དྻུ་མ་ཎི་ནི་ནམ་མཁའི་ནོར་བུ་སྟེ། ནམ་མཁའི་རྒྱན་དུ་གྱུར་པས་སོ། །ཏ་ར་ཎི་སྒྲོལ་བྱེད་དོ། །མི་ཏྲ་ན་བཤེས་གཉེན་ཏེ་འབྱུང་པོ་ཀུན་ལ་བྱམས་པས་སོ། །ཙི་ཏྲ་བྷཱ་ནུ་ནི་སྣ་
ཚོགས་འོད་ཟེར་རོ། །བཻ་རོ་ཙ་ན་ནི་རྣམ་པར་སྣང་བྱེད་དོ། །བི་བྷཱ་བ་སུ་ནི་འོད་ཀྱི་ནོར་ཅན་ཏེ། འདི་འོད་ཀྱི་རྫས་དང་ལྡན་པས་སོ། །གྲ་ཧ་པ་ཏི་ནི་གཟའི་བདག་པོ་སྟེ། ལྷའི་བླ་མ་ལ་སོགས་པའི་ཡང་བདག་པོར་གྱུར་པས་སོ། །ཏྭིཥཱམྤ་ཏི་ནི། སྣང་བའི་བདག་པོའོ། །མ་ཧཿཔ་ཏི་ནི་ཉིན་
མོའི་བདག་པོའོ། །བྷཱ་ནུ་ནི་འོད་ལྡན་ཏེ། བྷཱ་འབར་བ་ལའོ། །དཱ་བྷཱ་དག་ལ་ནུའོ་ཞེས་པས་ནུའོ། །ཧནྶ་ནི་འཇོམས་བྱེད་དེ། རབ་རིབ་འཇོམས་པར་བྱེད་པའོ། །ཧ་ན་འཚེ་བ་ལ། བི་བྲྀ་སོགས་ཀྱི་མདོས་ས་རྐྱེན་ནོ། །ས་ཧ་སྲཱཾ་ཤུ་ནི། འོད་སྟོད་ཅན་ཏེ་འདི་ལ་འོད་ཟེར་སྟོང་ཕྲག་ལྡན་པས་སོ། །ཏ་པ་ན།
གདུང་བྱེད་དེ་ཚ་ཟེར་གྱིས་གདུང་བར་བྱེད་པའོ། །ས་བི་ཏཱ་ནི་འོད་ཟེར་ཅན་ཏེ། འོད་ཟེར་སྤྲོ་བའི་ལས་ཅན་ནོ། །ཌ་བི་ནི་འོད་གཟུགས་ཅན་ཏེ། རཱུ་པ་ལ་འོད་དང་ལྡན་པའི་ཕྱིར་ཞེས་པས་ཨིའི་རྐྱེན་ཚིག་ཕྲད་དོ། །དེ་ལྟར་ཉི་མ་ལ་མིང་སུམ་ཅུ་རྩ་བདུན་ནོ། །ཉི་མའི་འཁོར་གྱི་མིང་ལ། དབང་པོ་ལ་
སོགས་པའི་ལྷ་བཅུ་གཉིས་འདིའི་ངོས་སུ་གནས་ཏེ། དེ་ལ་གཙོ་བོ་ནི་གནས་བྱེད་ཅེས་བྱའོ། །ཉི་མའི་གཡོན་ལོགས་སུ་བརྒྱ་བྱིན་དབྱུག་པའི་རྣམ་པས་སོ། །གཡས་ལོགས་སུ་མེ་ལྷ་མདོག་དམར་སེར་རོ། །རིམ་པ་གཉིས་པའི་ལྷོ་སྒོར་གཤིན་རྗེ་ནི་མ་ཋ་ར་གནས་བྱེད་ཀྱི་མིང་ཅན་ཏེ་
ཉི་མ་ལ་གོས་བཞིན་དུ་ཉེ་བར་གནས་པས་སོ། །སྒོའི་ངོས་གཞན་དག་ཏུ། ཙཎྜཱཾ་ཤུ་གཏུམ་པའི་འོད་དང་། པ་རི་པཱརྴྭ་ཀཱ་ཡོངས་སུ་བསྐོར་བ་ཞེས་བྱ་བ་དག་གནས་སོ། །ཚིགས་བཅད་ཕྱེད་ཀྱིས་ཉི་མའི་ཁ་ལོ་པ་བརླ་མེད་ཀྱི་མིང་སྟེ། སཱུ་ར་སཱུ་ཏ་ནི་ཉི་མའི་ཁ་ལོ་བའོ། །ཨ་རུ་ཎ་ནི་སྐྱ་
[285a]རེངས་ཏེ། ཁ་དོག་དམར་སྐྱར་གྱུར་ཏེ་འགྲོ་བས་སོ། །ཨ་ནཱུ་རུ་ནི་བརླ་མེད་དེ། ཁ་ལོ་བ་འདིའི་ཡན་ལག་མ་ཚང་བའོ། །ཀཱ་ཤྱ་པི་ནི། འོད་སྲུང་རྒྱུད་དེ། དྲང་སྲོང་འོད་སྲུང་གི་བུ་བརྒྱུད་ཡིན་པས། ཀཱ་ཤྱ་པ་ལ། ཨཏ་ལས་ཨི་ཉའི་བུ་བརྒྱུད་ཀྱི་རྐྱེན་སྦྱར་བའོ། །ག་རུ་
ཌཱ་གྲ་ཛ་ནི་ཁྱུང་སྔོན་སྐྱེས་ཏེ། སྐྱ་རེངས་འདི་ཁྱུང་གི་སྔོན་ལ་སྐྱེས་པར་སྔར་འདུལ་བྱེད་མའི་ལོ་རྒྱུས་སུ་བཤད་ཟིན་ཏོ། །ཚིགས་བཅད་ཕྱེད་ཀྱིས་ཉི་མའི་དཀྱིལ་འཁོར་གྱི་མིང་སྟེ། པ་རི་བི་ཤ་ནི་ཡོངས་སུ་བསྐོར་བ་དང་། པ་རི་དྷི་ནི་ཡོངས་སུ་དཀྲིས་པའམ་ཉི་མ་འཁྱིམས་པ་དང་། ཨུ་པ་སཱུརྱ་
ཀ་ནི་ཉེ་བའི་ཉི་མ་དང་། མཎྜ་ལ་ནི་དཀྱིལ་འཁོར་རོ། །ཉི་མ་ལ་སོགས་པའི་འོད་ཟེར་སྤྱིའི་མིང་ལ་ཚིགས་སུ་བཅད་པ་གཉིས་ཏེ། ཀི་ར་ཎ་ནི་འོད་ཟེར་ཏེ་རབ་རིབ་འཇོམས་པར་བྱེད་པས་ཀྲྀ་ཉ་ལ་ཀྱ་བ་རྐྱེན་ནོ། །ཨུ་སྲཿའོད་བྱེད་དེ། སྣང་བ་གནས་པས་བ་ས་གནས་པ་ལ་རཀ་རྐྱེན་དང་ཡཎ་
ཨི་ཀའོ། །མཱ་ཡུ་ཁ་ནི་འཇལ་འགྲོ་དེ་རྟག་ཏུ་ཉི་མ་ལ་ཉེ་བའི་སྟེ། མཱ་འཇལ་བ་ལའོ་ཞེས་པ་དང་། ཨུ་ཁི་འགྲོ་བའི་དོན་དག་ལ་ཨ་ཙ་རྐྱེན་དང་པྲྀ་ཥོ་ད་ར་ལ་སོགས་པས་མ་ཡཱུ་ཁར་བསྒྱུར་བའོ། །ཨཾ་ཤུ་ནི་ཕྱོགས་འགྲོ་སྟེ། ཨམ་ནད་ལའོ་ཞེས་པ་ལ་ཀུ་རྐྱེན་དང་ཤུག་ཨཱ་ག་མ་ཕྱོགས་སུ་འགྲོ་
བར་བྱེད་པའི་དོན་ལའོ། །ག་བྷཱསྟི་ནི། འོད་འགྲོ་སྟེ། ག་ནི་ག་མི་ལ་ཌ་རྐྱེན་དུ་བྱས་པས་འགྲོ་བའི་དོན་ཏོ། །བྷཱ་ས་སྤྱོ་བ་ལ་སྟེ་འབར་བ་ལ་ཡང་ངོ་ཞེས་པའི་ཁམས་ལ་མང་པོ་ལས་ཀནྟི་རྐྱེན་དུ་བྱས་པའི་བྷསྟི་སྣང་བ་སྟེ། དེས་ན་འོད་འགྲོའོ། །གྷྲ་ཎི་དང་། དྷྲྀཥྞི་ཡང་འོད་དམ་སྣང་བའོ། །བྷཱ་ནུ་
གསལ་བྱེད་དོ། །ཀ་ར་འོད་ཟེར་རོ། །མ་རི་ཙི་ཡང་འོད་ཟེར་རམ་སྨིག་རྒྱུའོ། །དཱི་དྷི་ཏི་འབར་བྱེད་དོ། །དཱི་དྷཱི་འབར་བ་ལའོ་ཞེས་པའི་ཁམས་ལ་ཀནྟི་དང་ཨིཊ་ཨཱ་ག་མའོ། །པྲ་བྷཱ་འོད་དང་རུ་ཀ་གསལ་བ་དང་། རུ་ཙི་སྣང་བ་དང་། དྭིཊ་སྒྲོན་མེ་དང་། བྷཱ་སྣང་བ་དང་། ཨ་བྷཱ་འོད་དང་། ཙྪ་བི་དངོས་པོ་དང་
དྻུ་ཏི་གསལ་བའམ་གློག་དང་། དཱི་བྷི་འབར་བ་དང་། རོ་ཙི་གསལ་བ་དང་། ཤོ་ཅི་གསལ་སྒྲོན་རྣམས་དང་། པྲ་ཀཱ་ཤ་རབ་གསལ་དང་། དྱོ་ཏ་གསལ་བ་དང་། ཨཱ་ཏ་པ། ཀུན་ཏུ་གདུང་བ་རྣམས་སོ། །དེ་ལྟར་རབ་ཏུ་གསལ་བ་ལ་སོགས་པ་གསུམ་ནི་མུན་པ་དང་བྲལ་བའི་འོད་ཟེར་ལ་འཇིག་རྟེན་དུ་
[285b]གྲགས་སོ། །ཀོཥྞཾ་ནི་ཅུང་ཟད་དྲོ་བ་སྟེ་དེ་ལ་སོགས་པ་དྲོ་བའི་མིང་ངོ་། ཏིགྨཾ་ནི་ཚ་བ་དང་། ཏིཀྵྞཾ་རབ་ཏུ་ཚ་བ་དང་། ཁ་རཾ་རྩུབ་པ་འམ་དྲག་ཏུ་ཚ་བའོ། །མྲྀ་ག་ཏྲྀཥྞ་ནི་རི་དགས་སྲེད་ཅེས་བྱ་སྟེ། སྐོམ་པའི་རི་དགས་རྣམས་ཆུར་སྣང་བས་སྲེད་པར་བྱེད་པས་སོ། །མ་རཱི་ཙི་སྨིག་རྒྱུའོ། །ས་མ་ཡའི་
མཐར་ཐུག་པ་དུས་ཀྱི་མིང་སྟེ། ཀཱ་ལ་ནི་བགྲང་བར་བྱ་བས་དུས་ཏེ། ཀ་ལི། གྲངས་ལ་བགྲང་བར་བྱེད་དོ་ཞེས་པས་གྷཉའོ། །དིཥྚ། སྟོན་པར་བྱེད་པས་དུས་སོ། །ཨ་ནེེ་ཧ། ཡང་ཡང་འབྱུང་བས་དུས་སོ། །ས་མ་ཡ། ཡང་དག་པར་འགྲོ་བས་དུས་སོ། །ཚེས་ཀྱི་མིང་ལ།
པཀྵ་ཏི་ནི་ཕྱོགས་ཀྱི་རྩ་བར་འགྱུར་བས་ཚེས་སོ། །པྲ་ཏི་པད་ནི་ཟླ་བ་འཆར་བ་དང་ཟད་པའི་གནས་ཡིན་པས་ཆེས་ཏེ་གཉི་ག་ཚེས་གཅིག་གོ། །ཏི་ཐི་ཞེས་པ་ཚེས་སྤྱིའི་མིང་ངོ་། །ཚིགས་བཅད་ཕྱེད་གཉིས་ཀྱི་ཉིན་མོའི་མིང་སྟེ། གྷ་སྲ་ནི་མུན་བསིལ་ཏེ་མུན་པ་ལས་རིང་དུ་གྱུར་
པས་སོ། །དི་ན་ནི་ཉིན་མོ་སྟེ་དེ་ལ་སོགས་པ་ཤེས་པར་བྱའོ། །པྲ་དྷཱུ་ཥ་དང་། ཨ་ཧརྨུ་ཁ་ལ་སོགས་པ་ནི་མུན་པ་དངས་པ་དང་། ཉིན་མོའི་སྒོ་ཞེས་པ་ལ་སོགས་པ་སྟེ་ནམ་ལངས་པའི་མིང་ངོ་། །བྲ་བྷཱ་ཏ་ནི་དགོངས་མོ་སྟེ་དེ་ལ་སོགས་པ་ཉི་མའི་མཐའ་དང་མཚན་མོའི་མིང་ངོ་། །ས་སརྦ་ནི་
ཚིགས་དང་བཅས་པའོ། །སནྡྷི་ནི་མཚམས་དང་། པྲ་ཏི་པད་ཚེས་གཅིག་གོ། །ཟླ་བ་ཉ་བའི་མིང་ལ། པཽརྞ་མཱ་སི་ནི་ཟླ་བ་གང་བ་དང་། པུརྞི་མཱ། འཇལ་བྱེད་རྫོགས་པའོ། །རཱ་ཀ་དང་། ནི་ཤཱ་ཀ་ར་ནི་མཚན་མོ་དང་མཚན་མོར་བྱེད་པའོ། །ཚིགས་བཅད་ཕྱེད་ཀྱིས་གནམ་སྟོང་གི་མིང་སྟེ།
ཨ་མཱ་བཱ་སྱ་ཞེས་པའི་ཨ་མཱའི་སྒྲ་ནི་ལྷན་ཅིག་པའི་དོན་ཅན་ཏེ་མི་ཟད་པའོ། །ཉི་མ་དང་ཟླ་བ་དུས་འདིར་ངེས་པར་ལྷན་ཅིག་གནས་པས་ཨ་མཱ་བཱ་སྱ་ལྷན་ཅིག་གནས་པ་སྟེ། གནམ་སྟོང་ངོ་། །ཟླ་བ་མི་མཐོང་བ་ཞེས་ཀྱང་བྱའོ། །མི་རྣམས་ཀྱི་དུས་ཇི་ལྟར་བཅོས་མ་ཡིན་པར་མིག་གི་རྫི་མ་སྐྱོད་པ་འབྱུང་བ་
ནི། ནི་མེ་ཥ་ཞེས་པ་སྡེ་མིག་འཇུམས་སོ། །དེ་བཅོ་བརྒྱད་ནི་ཀཱཥྨ་སྟེ། གནས་ཞེས་པའི་མིང་ཅན་དུ་འགྱུར་ལ། དེ་སུམ་ཅུ་ནི་ཀ་ལ་སྟེ་ཆ་དབུགས་གཉིས་ཀྱི་མིང་། ཤས་སོ། །དེ་སུམ་ཅུ་ནི་ཀྵ་ཆུ་སྲང་བཅུའི་མིང་ཎ་སྟེ་སྐད་ཅིག་གོ། །དེ་བཅུ་གཉིས་ནི་མཱུ་ཧཱུརྟ་ཞེས་བྱ་སྟེ་ཡུད་ཆུ་ཚོད་གཉིས་ཀྱི་མིང་། ཙམ་
[286a]མོ། །དེ་སུམ་ཅུ་ནི་ཨ་ཧོ་རཱ་ཏྲ་སྟེ་ཉིན་ཞག་གོ། །དེ་བཅོ་ལྔ་ནི་ཕྱོགས་ཏེ་ཕྱོགས་དེ་ཡང་སྐར་མའི་རིམ་པས་དཀར་པོའི་ཕྱོགས་ནི་སྔ་མའི་མིང་ཅན་དང་། ནག་པོའི་ཕྱོགས་ནི་ཕྱི་མའི་མིང་ཅན་དུ་འགྱུར་རོ། །མགོ་ལ་སོགས་པའི་ཟླ་བ་གཉིས་གཉིས་ནི་དུས་སུ་འགྱུར་ལ། དུས་
གསུམ་ནི་བགྲོད་པ་སྟེ། དེ་ཡང་རྒྱལ་གྱིས་འཕོ་བ་ནས་བརྩམས་ཏེ་ཆུ་སྟོད་ཀྱི་བར་ནི་བྱང་དུ་འགྲོ་བས་བྱང་བགྲོད་དོ། །ཆུ་སྟོད་ཀྱིས་འཕོ་བ་ནས་བརྩམས་ཏེ་རྒྱལ་གྱི་བར་ནི་ལྷོར་འགྲོ་བས་ལྷོར་བགྲོད་དོ། །བགྲོད་པ་གཉིས་ཀྱིས་བརྶར་སྟེ་ལོར་འགྱུར་རོ། །ཟླ་བ་ཉ་བ་ལ་རྒྱལ་དང་ལྡན་པ་ནི་རྒྱལ་
ཟླ་བ་དེ་བཞིན་དུ་མཆུ་ལ་སོགས་པ་རྣམས་ལའང་སྦྱར་རོ། །ཚིགས་བཅད་ཕྱེད་ཀྱིས་མགོའི་ཟླ་བའི་མིང་སྟེ། རྒྱུ་སྐར་མྲྀ་ག་ཤི་རཱ་དང་ཟླ་བ་ཉ་བ་དང་ལྡན་པས་མཚོན་པ་ནི་མྲྀ་ག་ཤཱིཪྵཱ་སྟེ་མགོ་ཟླའམ་དགུན་ཟླ་ར་བའོ། །ས་ཧཱ་མཱརྒ་ཡང་དེ་ཉིད་དེ། ས་ཧཱ་ནུས་པ་ལའོ། །ནུས་པར་བྱེད་པ་དང་འདི་ལྡན་
པས་ཨ་སུན་གྱི་རྐྱེན་སྦྱར་བ་ནི་ས་ཧཱ་སྟེ་ནུས་པའོ། །དེ་ལྟར་ཡང་སྲོག་ཆགས་རྣམས་ཀྱི་སྟོབས་འཕེལ་བྱེད། ཅེས་པས་སོ། །ཨཱ་གྲ་ཧཱ་ཡ་ནི་ཀ། །ལོའི་དང་པོ་སྟེ། ཟླ་བ་འདི་ནས་ལོའི་ཐོག་མ་བྱེད་པས་སོ། །རྒྱལ་དང་ཟླ་བ་ཉ་བ་ལྡན་པ་ནི་པཽ་ཥི་དང་། ཏི་ཥཱི། རྒྱལ་ཟླའམ། དགུན་ཟླ་འབྲིང་པོའོ། །
འདིར་ཡང་སཱ་ཧ་ནི་སྟོབས་འཕེལ་ལོ། །ཏ་པ་དཀའ་ཐུབ་ཟླ་བ་དང་། མཱ་གྷ་ནི་མཆུ་ཟླའམ་དགུན་ཟླ་ཐ་ཆུང་ངོ་། །ཕལྒུ་ནི་དབོའི་ཟླ་བ་དང་། ཏ་པཱ་སྱ། དཀའ་ཐུབ་ཟླ་བ་དང་། ཕལྒུ་ནི་ཀ་ནི་དཔོ་ཅན་ནམ་དཔྱིད་ཟླ་ར་བའོ། །ཙཻ་ཏྲ་དང་ཙཻ་ཏྲི་ཀ་ནི་ན་ག་བ་ཅན་ནམ་དཔྱིད་ཟླ་འབྲིང་པོ་དང་། མ་དྷུ་ནི་འདིར་ཐམས་
ཅད་དུ་ཀ་མ་དེ་བ་འདོད་པའི་ལྷ་སེམས་པར་བྱེད་པས། འདོད་སྟེར་ཟླ་བ་སྟེ། མ་ན་ཤེས་པ་ལ་ན་མི་མ་ནི་ཛན་རྣམས་ཀྱི་ནཱ་ཀི་ཏ་ཧ་རྣམས་ཀྱང་ངོ་ཞེས་པས་ཨུ་རྐྱེན་དང་མཐའི་ན་ཡིག་དྷ་རུ་བསྒྱུར་བའོ། །བཻ་ཤཱ་ཁ་ནི་ས་ག་ཟླ་བའམ་དཔྱིད་ཟླ་ཐ་ཆུང་ངོ་། །མཱ་དྷ་བ་ནི་སྦྲང་རྩི་འཁོར་བ་སྟེ། མེ་ཏོག་ལ་གནས་
པའི་སྦྲང་རྩི་མང་པོ་འདི་ལ་ཡོད་པས་སོ། །ཛྱཻཥྛ་ནི་སྣྲོན་ཟླ་བའམ་དབྱར་ཟླར་བའོ། །ཤུ་ཀྲ་ནི་དཀར་པོ་སྟེ། གཟའ་ལ་སོགས་པའི་བཞིན་དུ་ཟླ་བ་འདིའི་མིང་ངོ་། །ཤུ་ཙི་ནི་གཙང་བྱེད་དེ། མེ་ལ་སོགས་པའི་བཞིན་དུ་འདིའི་མིང་ངོ་། །ཨ་ཥཱ་ཌྷ་ནི་ཆུ་སྟོད་ཟླ་བའམ་དབྱར་ཟླ་འབྲིང་པོའོ། །ཤྲཱ་བ་ཎ་ནི། ཐོས་
[286b]ལྡན་ཏེ། འདི་ལ་ཐོས་པ་མང་བས་སོ། །ན་བྷའི་སྒྲ་ནི་ནམ་མཁའ་སྟེ་དེ་ཉིད་ཟླ་བ་འདིའི་མིང་ངོ་། །ཤྲཱ་བ་ཎི་ཀ་ནི་གྲོ་ཞུན་ཟླ་བ་འམ་དབྱར་ཟླ་ཐ་ཆུང་ངོ་། །པྲོཥྛ་པ་དང་ཁྱུ་མཆོག་རྐང་པ་དང་། བྷཱ་དྲ་དང་། བྷཱ་དྲ་པ་དང་། ཡང་བ་ལང་རྐང་པ་དང་། ཁྲུམས་ཟླའམ་སྟོན་ཟླ་ར་བའོ། །ཨཱ་ཤྭི་ན་ཐ་
སྐར་ཟླ་བའམ་སྟོན་ཟླ་འབྲིང་པོའོ། །ཨི་ཥ་ནི་ལྟད་མོ་སྟེ་ཨི་ཥ་འགྲོ་བ་ལའོ་ཞེས་པའི་ཁམས་སོ། །ཀཱརྟི་ཀ་དང་ཀཱརྟི་ཀི་ཀ་ནི་སྨིན་དྲུག་ཅན་དང་སྨིན་དྲུག་ཟླ་བའམ་སྟོན་ཟླ་ཐ་ཆུང་ངོ་། །བ་ཧུ་ལ་ནི་མང་པོ་འཛིན་ནོ། །དེ་རྣམས་ནི་ཟླ་བ་སོ་སོའི་མིང་ངོ་། །དུས་དྲུག་གི་མིང་ལ། ཧེ་མནྟ་ནི་དགུན་སྟོད་དོ། །ཤི་ཤི་
ར་ནི་དགུན་སྨད་དོ། །བ་སནྟ་ནི་དཔྱིད་དོ། །པུཥྤ་ས་མ་ཡ་དང་། སུ་ར་བྷི་ནི། མེ་ཏོག་ལྡན་དུས་དང་། བདེ་བྱེད་དེ་དཔྱིད་དོ། །གྲཱིཥྨ་ནི་སོས་ཀ་དང་། ཨུཥྨ་ཀ་ཚ་བའི་དུས་དང་། ནི་དཱ་གྷ་ངེས་པར་བསྲེག་པ་དང་། ཨུཥྨོ་པ་ག་མ་དྲོད་ཕེབས་པ་དང་། ཨུཥྨ་དྲོད་དང་། ཨུཥྨཱ་ག་མ་དྲོད་འོངས་པ་དང་།
ཏ་པ་ཚ་བའི་དུས་ཏེ་དེ་རྣམས་སོས་ཀའི་མིང་ངོ་། །བྲཱ་བྲྀཊ་དབྱར་གྱི་དུས་སོ། །ཤ་ར་ཏ་སྟོན་ཀའོ། །ལོའི་མིང་ཚིགས་བཅད་ཕྱེད་ལ་སམྦཪྶ་ར་ལོ་དང་། བརྶ་ར། བགྲང་བྱ་དང་། ཨབྡ་འགྲོ་འོང་དང་། ཧཱ་ཡ་ན་འདོར་བྱེད་རྣམས་སོ། །མི་རྣམས་ཀྱི་ལོ་དང་ཡང་དག་པར་འབྲེལ་བའི་ཟླ་བ་གཅིག་གི་ཡི་
དགས་རྣམས་ཀྱི་ཉིན་ཞག་གཅིག་གོ། །དེ་བཞིན་དུ་མི་དང་ཡང་དག་པར་འབྲེལ་པའི་ལོ་གཅིག་གིས་ལྷ་རྣམས་ཀྱི་ཉིན་ཞག་གོ། །དེའི་ཕྱིར་བྱང་དུ་བགྲོད་པ་ནི་ལྷ་རྣམས་ཀྱི་ཉིན་མོའོ། །ལྷོར་བགྲོད་པ་ནི་མཚན་མོའོ། །ལྷ་རྣམས་དང་ཡང་དག་པར་འབྲེལ་བའི་ཉིན་ཞག་བཅུ་དྲུག་ལྷག་པའི་བརྒྱ་
ཕྲག་གསུམ་གྱི་བདག་ཉིད་ཅན་གྱི་ལོ་སྟོང་ཕྲག་བཅུ་གཉིས་ནི་ལྷ་རྣམས་ཀྱི་དུས་གཅིག་གོ། །ལྷའི་དུས་སྟོང་ཕྲག་གཅིག་གིས་ཚངས་པའི་ཉི་མ་གཅིག་གོ། །དེ་ལྟར་ཡང་། འདི་དག་སྟོང་ཕྲག་བཅུ་གཉིས་ནི། །དུས་ཞེས་བྱ་བར་ཡོངས་སུ་གྲགས། །འདི་ཉིད་སྟོང་དུ་བསྒྱུར་བ་ནི། །ཚངས་པའི་
ཉིན་མོ་གཅིག་ཏུ་བརྗོད། །ཅེས་བཤད་དོ། །དེ་ཡང་མི་རྣམས་ཀྱི་དུས་བཞི་སྟོང་ཕྲག་གཅིག་གོ། །དེ་སྐད་དུ་ཡང་། རྫོགས་ལྡན་གསུམ་ལྡན་གཉིས་ལྡན་དང་། །རྩོད་དུས་ཞེས་བྱ་དུས་བཞི་སྟེ། །ཐུབ་པས་ཚངས་པའི་ཉིན་མོ་གཅིག །དེ་སྟོང་དུ་ནི་རྣམ་ཤེས་བྱ། །ཞེས་བཤད་དོ། །
[287a]ཉིན་མོའི་ཚད་གང་ཡིན་པ་དེ་ཉིད་མཚན་མོའི་ཚད་ཡིན་པས་དེའི་ཕྱིར་ལྷའི་དུས་སྟོང་ཕྲག་གཉིས་ཀྱིས་ཚངས་པའི་ཉིན་ཞག་གཅིག་གོ། །མི་རྣམས་ཀྱི་དུས་བཞི་སྟོང་ཕྲག་གཉིས་ཏེ། དེ་ལྟར་ཡང་། ཡི་དགས་རྣམས་ཀྱི་ཉིན་ཞག་གི། །ཟླ་བས་ལྷ་རྣམས་ལོ་ཡིན་ནོ། །དུས་
བཞི་སྟོང་ཕྲག་གཉིས་ཀྱིས་ནི། །ཚངས་པའི་གཉིས་པོ་གཉིས་སྐྱེས་མཆོག །ཅེས་སོ། །དེ་ལ་རྫོགས་ལྡན་ཀྱི་དུས་ཀྱི་མི་རྣམས་ཀྱི་ལོའི་གྲངས་ཀྱི་ཚད་ནི། སྟོང་ཕྲག་ཉི་ཤུ་རྩ་བརྒྱད་ལྷག་པའི་ལོ་འབུམ་ཕྲག་བཅུ་བདུན་ནོ། །སུམ་ལྡན་ལ་ནི། ལོ་སྟོང་ཕྲག་དགུ་བཅུ་རྩ་དྲུག་ལྷག་པའི་འབུམ་
ཕྲག་བཅུ་གཉིས་སོ། །གཉིས་ལྡན་ལ་ནི། ལོ་སྟོང་ཕྲག་དྲུག་ཅུ་རྩ་བཞི་ལྷག་པའི་འབུམ་ཕྲག་བརྒྱད་དོ། །རྩོད་ལྡན་ལ་ནི་ལོ་སྟོང་ཕྲག་སུམ་ཅུ་རྩ་གཉིས་ལྷག་པའི་འབུམ་ཕྲག་བཞིའོ། །དེ་སྐད་དུ་དང་པོའི་སངས་རྒྱས་ལས། །སྟོང་པ་སྟོང་པ་མཁའ་ཀླུ་ལག་པ་ཐུབ་པ་རི་བོང་ཅན་ནི་རྫོགས་
ལྡན་དུས་ཀྱི་ཚད་ཡིན་ནོ། །མཁའ་མཁའ་སྟོང་པ་རོ་དང་དགུ་དང་ཉིན་མོར་བྱེད་པ་གསུམ་ལྡན་ལོ་ཡི་གྲངས་སུ་རབ་ཏུ་གྲགས། །སྟོང་པ་སྟོང་པ་མཁའ་དང་རིག་བྱེད་རོ་དང་ལག་འགྲོ་ཞེས་བྱ་གཉིས་ལྡན་ལོ་ནི་ཡང་དག་གོ། །སྟོང་པ་ནམ་མཁའ་མཁའ་དང་མིག་དང་ཡོན་ཏན་ཆུ་གཏེར་རྩོད་ལྡན་ལོ་ཡི་
གྲངས་སུ་འགྱུར། །ཞེས་གསུངས་སོ། །འདི་རྣམས་བསྡོམས་པ་ནི་ལོ་སྟོང་ཕྲག་ཉི་ཤུ་ལྷག་པའི་འབུམ་ཕྲག་བཞི་བཅུ་རྩ་གསུམ་སྟེ། དེ་ལྟར་ཡང་། གནམ་དང་ནམ་མཁའ་སྟོང་པ་ནམ་མཁའ་མིག་དུས་རྒྱ་མཚོ་དུས་བཞི་ཡང་དག་བསྡུས་པའི་ཚད་ཡིན་ནོ། །ཞེས་སོ། །དེ་ལ་ཀླུ་ནི་བརྒྱད་དོ། །
ལག་པ་ནི་གཉིས་སོ། །ཐུབ་པ་ནི་བདུན་ནོ། །རི་བོང་ཅན་ནི་གཅིག་གོ། །རོ་ནི་དྲུག་གོ། །ཉིན་མོར་བྱེད་པ་ནི་བཅུ་གཉིས་སོ། །རིག་བྱེད་དང་ཆུ་གཏེར་ནི་བཞིའོ། །མིག་ནི་གཉིས་སོ། །ཡོན་ཏན་ནི་གསུམ་མོ། །སོ་ནི་སུམ་ཅུ་རྩ་གཉིས་སོ། །གྲངས་འདི་དག་ཀྱང་རབ་ཏུ་གྲགས་པའི་གྲངས་
གཟུང་ངོ་། །གནམ་དང་མཁའ་དང་ནམ་མཁའི་སྒྲ་ནི་སྟོང་པའི་རྣམ་གྲངས་སོ། །སྟོང་པ་ཡང་རྩིས་ཀྱི་སྐབས་སུ་ཐིག་ལེས་མཚོན་ནོ། །དུས་སོ་སོ་བ་འདི་རྣམས་ཐམས་ཅད་ཀྱང་རི་མོ་ལུགས་བཟློག་ཏུ་དགོད་པར་བྱའོ། །དེ་ལ་རྫོགས་ལྡན་དུས་ཀྱི་དགོད་པ་པྲ་སྟར་དཔེར་ན། ༡༧༢༨༠༠༠་གསུམ་ལྡན་གྱི་
[287b]དཔེར་ན། ༡༢༧༦༠༠༠་གཉིས་ལྡན་གྱི་དཔེར་ན། ༨༦༤༠༠༠་རྩོད་ལྡན་གྱི་དཔེར་ན། ༤༣༢༠༠༠་དུས་བཞི་བསྡོམས་པའི་ཡང་དཔེར་ན། ༤༣༢༠༠༠་པྲ་སྟཱར་སོ་སོའི་མཐའི་ཐིག་ལེ་ནས་བཟུང་སྟེ། ལུགས་བཟློག་ཏུ་བརྩི་བར་བྱའོ། །དེ་ཇི་ལྟ་བུ་ཞེ་ན། གཅིག་དང་བཅུ་དང་དེ་བཞིན་
བརྒྱ། །སྟོང་དང་ཁྲི་འབུམ་ས་ཡ་རྣམས། །རིམ་བཞིན་ཕྱི་མ་བཅུ་འགྱུར་ཡིན། །ཞེས་པས་སོ། །དེ་ལ་སྟོང་ཕྲག་བཅུ་ནི་ཁྲིའོ། །འབུམ་ཕྲག་བཅུ་ནི་ས་ཡའོ། །ས་ཡ་དེ་ནི་རྩོད་ལྡན་དང་གཉིས་ལྡན་དག་ལ་མེད་དེ་དེ་ཡི་བརྩི་བ་འབུམ་ཕྲག་གི་མཐར་ཐུག་པས་སོ། །དེ་ལྟར་དུས་སོ་སོ་བ་རྣམས་དང་
དེ་བསྡོམས་པའི་ཨངྐ་ལས་ཀྱང་སྔར་བཤད་པའི་ལོ་ལ་སོགས་པ་བདེ་བླག་ཏུ་ཤེས་པར་འགྱུར་རོ། །ཚངས་པའི་ཉིན་ཞག་ནི་མི་རྣམས་ཀྱི་བསྐལ་པ་གཉིས་ཏེ། དེ་དག་ཅེས་པ་འདི་བློ་ལ་བཞག་ནས་བསྐལ་པ་གཉིས་གཟུང་ངོ་། །དེ་ལ་ཚངས་པའི་ཉིན་མོ་ནི་མི་རྣམས་ཀྱི་འཆགས་པའི་བསྐལ་པའོ། །
མཚན་མོ་འཇིག་པའི་བསྐལ་པའོ། །འདི་ལ་ཡིད་གཞན་ཞེས་པ་ཤེད་བུ་སྟེ་ཚངས་པའི་བུའོ། །ཚངས་པའི་ཉིན་གཅིག་ནི་ཤེད་བུའི་བཅུ་བཞིའོ། །དེ་ལ་ཤེད་བུའི་ཉི་མ་གཅིག་ནི་ལྷ་རྣམས་ཀྱི་དུས་བདུན་ཅུ་རྩ་གཉིས་ཀྱི་ཚད་དོ། །དེ་ཡང་མི་རྣམས་ཀྱི་དུས་ནི་བརྒྱད་ཅུ་རྩ་བཞི་ལྷག་པའི་བརྒྱ་
ཕྲག་གཉིས་སོ། །ཤེད་བུ་དེ་ཉིད་བཅུ་བཞི་རྣམས་ཀྱིས་ལྷའི་དུས་དགུ་བཅུ་རྩ་བཞི་ལྷག་པའི་བརྒྱར་འགྱུར་རོ། །མིའི་ནི་དུས་ཉི་ཤུ་རྩ་བཞིས་དམན་པའི་དུས་སྟོང་ཕྲག་བཞིའོ། །འདི་ཡང་ཤེད་བུ་རྣམས་ཀྱི་སྟོང་ཕྲག་ཉི་ཤུ་རྩ་བརྒྱད་ལྷག་པའི་མི་ལོ་འབུམ་ཕྲག་བཅུ་བདུན་གྱི་གྲངས་ཏེ་རྫོགས་
ལྡན་གྱི་ཚད་དོ། །བཅོ་ལྔ་ནི་མཚམས་སྦྱོར་དུ་འགྱུར་རོ། །དེ་སྐད་དུ་ཉི་མའི་གྲུབ་མཐའ་ལས། དུས་རྣམས་བདུན་ཅུ་གཅིག་བཅས་པ། །འདི་ནི་ཤེད་བུའི་ཡིན་པར་འདོད། །དེ་ནི་རྫོགས་ལྡན་ལོ་གྲངས་ཏེ། །དེ་ནི་མཚམས་སྦྱོར་རབ་ཏུ་བརྗོད། །ཤེད་བུ་ཡི་ནི་དུས་དེ་ཡང་། །བཅུ་གཉིས་
བསྐལ་པར་ཤེས་པར་བྱའོ། །རྫོགས་ལྡན་ཚད་ཀྱི་བསྐལ་པ་ཡི། །དང་པོའི་མཚམས་སྦྱོར་བཅོ་ལྔར་བརྗོད། །ཅེས་སོ། །རྫོགས་ལྡན་དུས་ཀྱི་བསྐལ་པ་ནི་རྩོད་ལྡན་དུས་ཀྱི་ཚད་དོ། །རྐང་པ་གཉིས་ནི་གཉིས་ལྡན་གྱིའོ། །རྐང་པ་གསུམ་ནི་གསུམ་ལྡན་གྱིའོ། །དུས་བཞི་པོ་འདི་རྣམས་
[288a]ཀྱང་འཁོར་ལོ་བཞིན་དུ་འཁོར་བས་ན་མཚམས་སྦྱོར་བཅོ་ལྔ་རྣམས་ཀྱིས་མིའི་དུས་ཉི་ཤུ་རྩ་བཞིར་འགྱུར་རོ། །ལྷ་རྣམས་ཀྱི་དུས་དྲུག་གོ། །མཚམས་སྦྱོར་བཅུ་བཞི་རྣམས་ཀྱིས་ཤེད་བུའི་གཅིག་སྟེ་བསྡོམས་པ་ནི་ལྷ་རྣམས་ཀྱི་དུས་སྟོང་ཕྲག་གཅིག་ཏུ་འགྱུར་ཞིང་
མི་རྣམས་ཀྱི་སྟོང་ཕྲག་བཞིའོ། །དེ་ཡང་ཚངས་པའི་ཉི་མ་གཅིག་གོ་ཞེས་སོ། །ཚིགས་བཅད་ཕྱེད་ཀྱིས་འཇིག་པའི་བསྐལ་པའི་མིང་སྟེ། སམྦརྟ་ནི་འཇིག་པའོ། །པྲ་ལ་ཡ་ནི་རབ་ཏུ་ཐིམ་པས་ན་འཇིག་པའོ། །ཀྵ་ཡ་ནི་ཟད་པ་དང་ཨནྟ་ནི་མཐའ་སྟེ་དེ་དག་འཇིག་པའི་རྣམ་གྲངས་སོ། །
ཚིགས་སུ་བཅད་པ་གཅིག་གིས་སྡིག་པའི་མིང་སྟེ། པཱ་པ་ནི་འོག་ཏུ་ལྟུང་བས་སྡིག་པ་སྟེ། པྲཱི་ལྟུང་བ་ལ་པ་རྐྱེན་ནོ། །ཀིལྭི་ཥ། རྩེ་ཞིང་ལྷོད་པར་བྱེད་པས་སྡིག་པ་སྟེ། ཀི་ལ་རྩེ་བ་སྟེ་ལྷོད་པ་ལ་ཡང་ངོ་། །བུཀ་ཨཱ་ག་མ་ཚིག་པྲད་དོ། །ཀལྨཥཾ། ལས་བཟང་པོ་ཟད་པར་བྱེད་
པས་སྡིག་པ་སྟེ། སཻ་ཟད་པ་ལའོ་ཞེས་པ་ཁམས་དང་། སྲི་ཥོ་ད་ར་སོགས་ཀྱི་ཕྱིར་ཀརྨའི་ར་ཡིག་ལ་ཉིད་དུ་བསྒྱུར་བའོ། །ཀ་ལུ་ཥ། ཉེས་པའི་དྲི་མ་འམ་རྙོག་པ་དང་བཅས་པས་སྡིག་པའོ། །བྲྀ་ཛི་ན་འདོར་བྱེད་དོ། །བཟང་པོ་སྤོང་བས་སྡིག་པའོ། །ཨེ་ན་དང་། ཨ་གྷཾ། ཨཾ་གྷཾ་རྣམས་ཀྱང་
སྡིག་པའི་མིང་ཡིན་ལ། ཨཾ་གྷ་ནི་ཨཾ་ཧ་ཞེས་པར་ཡང་ཡོད་དེ། འཇིག་རྟེན་དབང་ཕྱུག་གི་བསྟོད་པ་རྒྱས་པར་རྗེས་ཁྲིད་ལའོ། །དུ་རི་ཏཾ་ནི་རིང་དུ་བྱེད་དང་། དུཥྐྲྀ་ཏཾ་ནི་ཉེས་བྱས་ཏེ་དེ་རྣམས་སྡིག་པའི་མིང་ངོ་། །ཚིགས་བཅད་ཕྱེད་ཀྱིས་ཆོས་ཏེ། ཐམས་ཅད་འཛིན་པས་ན། དྷརྨ་སྟེ། ཆོས་
སོ། །པུཎྱ་ནི་བསོད་ནམས་དང་། ཤྲེ་ཡ་སཱི། རབ་ཏུ་བསྔགས་པ་འམ་དགེ་ལེགས་དང་། སུ་ཀྲྀ་ཏཾ་ནི་ལེགས་བྱས་དང་། བྲྀ་ཥ་ནི། བཉྪ་ཏཾ་ཞེས་བྱ་སྟེ། འདོད་པར་བྱ་བ་ཡིན་པས་བྲྀཥ་ལ་ཨི་ཀ་མཐའ་ཉེ་ལས་ཀ་རྐྱེན་དུ་བྱས་པའོ། །ཚིགས་སུ་བཅད་པ་གཅིག་གིས་བདེ་བའི་མིང་སྟེ། མུ་ད་ནི་
དགའ་བ་དང་། པྲཱི་ཏི་ནི་མགུ་བ་དང་། པྲ་མད་ནི་རངས་པ་དང་། ཧཪྵ་ནི་སྤྲོ་བ་དང་། པྲ་མོ་ད་ནི་ཡི་རང་དང་། མོད་དགྱེས་པ་དང་། སམྨཱ་ད་མཉེས་པ་དང་། ཨཱ་ནནྡ་ཉམས་དགའ་དང་། ཐུ་རཱ་ནནྡ་སྡིག་ཟད་དང་། ཤརྨ་སྐྱིད་པ་དང་། ཤཱ་ད་དམ་པ་དང་། སུ་ཥ་བདེ་བ་རྣམས་སོ། །ཚིགས་བཅད་གཅིག་
[288b]གིས་དགེ་བའི་མིང་སྟེ། སྲ་ཤྲེ་ཡ་སཾ། དགེ་ལེགས་ཏེ། འདིར་སྭ་ཞེས་པའི་སྒྲ་ནི། དུས་ཀྱི་ཁྱད་པར་ལ་གནས་པའི་རང་བཞིན་གྱི་ཚིག་ཕྱི་མ་བསྔགས་པའི་དོན་ཅན་ནོ། །ཤི་བཾ་ནི་ཞི་བ་དང་། བྷ་ད་ནི་བཟང་པོ་སྟེ། བྷ་འདི་དགེ་བ་ལའོ། །རན་རྐྱེན་ནོ། །ཀ་ལྱཱ་ཎ་དགེ་བའོ། །མཾ་ག་ལཾ་བཀྲ་ཤིས་ཏེ།
མ་གི་འགྲོ་བ་ལ་ཨ་ལ་ཙ་རྐྱེན་ནོ། །ཤུ་བྷ་ནི་དགེ་བའོ། །བྷཱ་བུ་ཀཾ་དང་། བྷ་བི་ཀཾ་དང་། བྷ་བྱཾ་རྣམས་ཀྱང་། སྐལ་པ་དང་། སྐལ་ལྡན་དང་། ལེགས་པ་རྣམས་སོ། །ཀུ་ཤ་ལ་ནི་ངན་སེལ་སྟེ་དགེ་བའོ། །ཀྵེ་མ་བདེ་ལེགས་སོ། །དགེ་བ་དང་མི་དགེ་བའི་ལས་ཙམ་ལ་ཚིགས་བཅད་ཕྱེད་དེ།
དཻ་བཾ་ནི་ལྷས་བསྐོས་ཏེ། ལྷ་ལས་འོངས་པས་སོ། །དིཥྚཾ་ནི་ལྷས་བསྟེན་ནོ། །བྷཱ་ག་དྷེ་ཡ་ནི་སྐལ་ལྡན་ཏེ། བྷཱ་ག་ལ་རང་གི་དོན་ལ་དྷེ་ཡའི་དེ་ཕན་གྱི་རྐྱེན་ནོ། །བྷཱ་གྱཾ་ནི་སྐལ་བའི་ཆའོ། །ནི་ཡ་ཏིརྦི་དྷི་ནི་ངེས་པའི་སྒྲུབ་བྱེད་དོ། །རྒྱུ་ཙམ་གྱི་མིང་ལ་རྐང་པ་གཉིས་ཏེ། ཧེ་ཏུ་ནི་རྒྱུ་སྟེ། ཧི་འགྲོ་བ་
ལའོ་ཞེས་པ་ལ། འགྲོ་ཞིང་ཡོངས་སུ་འགྱུར་བའི་བྱ་བའི་རང་བཞིན་ལ། ཀ་མི་མཱ་ནི་ཛ་ནི་ཧི་རྣམས་ལས་ཞེས་པས་རུ་རྐྱེན་ནོ། །ཀཱ་ར་ཎ་བྱེད་པ་པོ་སྟེ། ཀྲྀཉ་ལས་བྱེད་པ་པོ་ལ་ལ་ཤྻུ་རྐྱེན་དང་རིང་པོའོ། །བཱི་ཛཾ་རྣམ་པར་བསྐྱེད་པས་ས་བོན་ཏེ། ཛ་ན་རབ་ཏུ་སྐྱེ་བ་ལ་ཌ་རྐྱེན་དང་། ཉེ་བར་བསྒྱུར་
བའི་སྔོན་དུ་གནས་པ་ནི་གཞན་རྣམས་ལ་ཡང་ངོ་ཞེས་པས་རིང་པོའོ། །ནི་ད་ནཾ་ནི་འབྲས་བུ་ངེས་པར་སྟེར་བས་རྒྱུ་འམ་གཞིའོ། །ཨཱ་དི་ཀཱ་ར་ཎཾ། ཐོག་མའི་བྱེད་པ་པོའོ། །རྐང་པ་གཉིས་ཀྱིས་བདག་གི་རྣམ་གྲངས་ཏེ། ཀྵེཏྲ་ཛྙཱ་ནི་ཞིང་ཤེས་ཏེ། ཞིང་ནི་ལུས་སོ། །ཨཱཏྨ་ནི་བདག་སྟེ། ཨཏ་འགྲོ་བ་ལ།
བྱོ་མ་ལ་སོགས་པ་རྣམས་སོ་ཞེས་པས་མ་ནིན་རྐྱེན་དང་རིང་པོའོ། །པུ་རུ་ཥ་ནི་སྐྱེས་བུ་སྟེ། པྲྀ་སྐྱོང་བ་ལ། ཀུཥན་རྐྱེན་དང་། པུར་དུ་བསྒྱུར་བའོ། །ཚིགས་བཅད་ཕྱེད་ཀྱིས་སྲོག་ཆགས་ཀྱི་མིང་སྟེ། པྲ་ཎཱི། སྲོག་ཆགས་ཏེ་སྲོག་རྣམས་ལུས་ལ་འཛིན་ཅིང་ལྡན་པས་སོ། །ཙེ་ཏ་ན་སེམས་
ཅན་ནོ། །ཛནྨཱི་སྐྱེ་ལྡན་ནོ། །ཛནྟུ་དང་ཛ་ནྱུ། སྐྱེ་བོའམ་སྐྱེ་དགུའོ། །ཤ་རཱི་རི་ཎ་ལུས་ཅན་ནོ། །ཚིགས་བཅད་ཕྱེད་ཀྱིས་སེམས་ཀྱི་མིང་སྟེ། ཙིཏྟ་ནི་སེམས་པར་བྱེད་པས་སེམས་སོ། །ཙེ་ཏ་སེམས་པའོ། །ཧྲྀ་ད་ཡཾ། སྙིང་ངོ་། །སྟནྟཾ་ཡིད་དོ། །ཧྲྀ་ད་སྙིང་པོའོ། །མཱ་ན་སཾ་ཡིད་བྱེད། མ་ན་ཡིད་དོ། །
[289a]ཚིགས་བཅད་གཅིག་གིས་བློའི་མིང་སྟེ། བུདྡྷིནི་བློ་སྟེ། ཡིད་བུམ་པ་དང་སྣམ་བུ་དང་ཤིང་རྟ་ལ་སོགས་པ་ལ་རྟོགས་པར་བྱེད་པའོ། །མ་ནཱི་ཥ། ཡིད་འདོད་དམ། ཡིད་འགྲོའོ། །དྷི་ཥ་ཎ། སྤོབས་པ་ཅན་ནོ། །དྷཱིཿསེམས་པར་བྱེད་པས་བློའོ། །ཤེ་མུ་ཥཱི། ཉལ་
སློང་ངོ་། །མ་ཏི་བློ་གྲོས་སོ། །པྲེ་ཀྵ། རབ་ཏུ་ལྟ་བ་འམ་རྟོགས་པའོ། །ཨུ་བ་ལབྷི་ཉེ་བར་དམིགས་པའོ། །ཙེ་ཏ་སེམས་སོ། །སམྦི་ད། ཡང་དག་རིག་གོ། །པྲ་ཏི་པྲཛྙཔྟི། སོ་སོར་རྟོག་པའོ། །ཙེ་ཏ་ན། སེམས་པའོ། །དྷཱིཿམི་བརྗེད་པ་དང་། དྷཱ་ར་ཎ་བ་ཏཱི། གཟུངས་ཀྱི་ནུས་པ་དང་ལྡན་པ་དང་།
མེ་དྷཱ་ནི་ཡིད་གཞུངས་པ་དང་། སཾ་ཀལྤ་ནི་ཡང་དག་པའི་རྟོག་པ་སྟེ་དེ་དག་བློ་ཁྱད་པར་ཅན་ནོ། །ཡིད་བྱེད་ཀྱི་མིང་ལ། ཀརྨ་མཱ་ན་སཾ། ཡིད་ཀྱི་ལས་དང་། ཙིཏྟ་བྷོ་ག་སེམས་ཀྱི་ལོངས་སྤྱོད་དང་། མ་ན་སྐཱ་ར་ཡིད་ལ་བྱེད་པ་ལའོ། །ཚད་མས་དོན་ལ་ལྟ་བ་ལ་མིང་གསུམ་སྟེ། ཙརྻུ།
དཔྱོད་པ་དང་། སཾ་ཁྱཱ། བགྲང་བ་དང་། བི་ཙཱ་ར་ཎ། རྣམ་པར་དཔྱོད་པའོ། །ལྷག་པར་བརྗོད་པ་ལ་རྐང་པ་གཅིག་སྟེ། ཨདྷྱཱ་ཧཱ་ར། ལྷག་པར་བརྗོད་པ་སྟེ། མ་ཚང་བ་ཁ་བསྐང་བའི་ཕྱིར་དུ་ལྷག་པའི་ཚིག་བརྗོད་པར་བྱའོ། །ཏརྐ་ནི་རྟོག་གེ་སྟེ། ཀྲི་ཏཱི་གཅོད་པ་ལའོ་ཞེས་པའི་ཁམས་ལ་གྷ་ཉ་
རྐྱེན་དང་ཡི་གེ་བཟློག་པས་གྲུབ་པོ། །ཨུ་ཧ་ནི། རྟོག་པའོ། །ཐེ་ཚོམ་ལ་མིང་བཞི་སྟེ། བི་ཙི་ཀིཏྶཱ། ཐེ་ཚོམ་དང་། སཾ་ཤ་ཡ། སོམ་ཉི་དང་། སཾ་དེ་ཧ། ནེམ་ནུར་དང་། དྭཱ་པ་ར་ཡིད་གཉིས་སོ། །ཐེ་ཚོམ་དང་བྲལ་བའི་མིང་ལ། ནིརླ་ཡ་ནི། གཏན་ལ་ཕེབས་པ་སྟེ། ཡ་ཐཱསྠཱ་ཎཽ་སྠ་ཎུ་
རྀ་ཏི་པྲ་ཏཱི་ཏི་ནི་རླ་ཡ་ནཾ། ཞེས་བྱ་སྟེ། ཇི་ལྟར་གནས་པ་ལ་གནས་པ་ཉིད་དུ་ཡིད་ཆེས་པས་གཞི་ངེས་པའོ། །ནིཥྩ་ཡ་ནི་ངེས་པ་སྟེ། ངེས་གཟུང་གི་བདག་ཉིད་དུ་ཡིད་ཆེས་པའོ། །ལས་དང་འབྲས་བུ་ལ་སྐུར་པ་འདེབས་པའི་ལྟ་བ་ལ་མིང་གཉིས་ཏེ། མེ་ཐྱཱདྲྀཥྚི། ལོག་པར་ལྟ་བ་སྟེ།
བདེན་པ་མ་ཡིན་པ་ཉེ་བར་དམིགས་པའོ། །ནཱསྟི་ཀ་ཏཱ། མེད་པ་པ་སྟེ། སྦྱིན་པ་མེད་དོ། །སྦྱིན་སྲེག་མེད་དོ། །མཐོ་རིས་མེད་དོ། །ཐར་པ་མེད་དོ་ཞེས་པ་འདོད་པའོ། །བྱ་པཱ་ད། གནོད་སེམས་དང་། དྲོ་ཧ་ཙིཏྟ་ནཾ། འཚེ་བའི་བསམ་པ་འམ་འཁུ་བའི་བསམ་པ་སྟེ་གནོད་སེམས་སོ། །འཁྲུལ་
[289b]པ་ལ་མིང་གསུམ་སྟེ། བྷྲཱནྟི་འཁྲུལ་པ་སྟེ། ཐག་པ་ལ་སྦྲུལ་དུ་ཤེས་པ་ལྟ་བུའོ། །བྷྲ་མུ་གཡོ་བ་ལ་ཀནྟི་དང་རིང་པོའོ། །མི་ཐྱ་ལོག་པ་དང་། ཨ་ཏི་བྷྲ་མ། ཤིན་ཏུ་འཁོར་བའོ། །ཚིགས་སུ་བཅད་པ་གཅིག་གིས་ཁས་ལེན་གྱི་མིང་སྟེ། སམྦི་ད་ནི། ཁས་ལེན་དང་། ཨཱ་གུ་ནི་ཕྱོག་
གཟུང་བསྟེ། ཨཱང་སྔོན་མ་ཅན་གྱི་ག་མི་ལ་ཌུ་རྐྱེན་དུ་བྱས་པའོ། །པྲ་ཏི་ཛྙཱ་ནི་དམ་བཅའོ། །ནི་ཡ་མ། ངེས་པ་དང་། ཨཱ་ཤྲ་བ། མཉན་བྱ་དང་། སཾ་ཤྲ་བ། ཡང་དག་ཐོས་པ་དང་། ཨངྒི་ཀཱ་ར། བདག་གིར་བྱས་པ་དང་། ཨ་བྷྱུ་པ་གམ། ཁས་བླངས་དང་། པྲ་ཏི་ཤྲ་བ། སོ་སོར་མཉན་
བྱ་དང་། ས་མཱ་དྷི། ཏིང་ངེ་འཛིན་རྣམས་སོ། །མྱ་ངན་ལས་འདས་པའི་མིང་ལ། མུཀྟི། གྲོལ་བ་དང་། ཀཻ་བ་ལྱ། མ་འདྲེས་པའམ་འབའ་ཞིག་པ་དང་། ནིརྦཱ་ཎ་མྱ་ངན་ལས་འདས་པ་དང་། ཤྲེ་ཡཿརབ་བསྔགས་དང་། ནིཿཤྲེ་ཡས་ངེས་ལེགས་དང་། ཨ་མྲྀ་ཏ། འཆི་མེད་དམ་བདུད་རྩི་དང་
མོཀྵ་ཐར་པ་དང་། ཨ་པ་བརྒ། སྤངས་པའམ་བྱང་གྲོལ་ལོ། །དེ་ནས་ཁ་དོག་གི་སྐབས་སུ་དཀར་པོའི་མིང་ལ། ཤུཀླ། དཀར་པོ་དང་། ཤུ་བྷྲ། དགེ་བྱེད་དང་། ཤུ་ཙི། གཙང་བ་དང་། ཤྭེ་ཏ། དཀར་གསལ་དང་། བི་ཥ་ད། མདོག་དཀར་དང་། ཤྱེ་ཏ། དངས་པ་དང་། པཎྜར། དཀར་
སྐྱ་སྟེ་པ་ཌི་འགྲོ་བ་ལ། ཨམྦ་ར་བཞིན་ཨ་རན་རྐྱེན་དང་། གཞན་ལ་ཡང་ངོ་ཞེས་པས་རིང་པོའོ། །ཨ་བ་དཱ་ཏ་དཀར་པོ་དང་། དཻཔ་དག་པ་ལ། ཀྟ་འོ། སི་ཏ། དཀར་པོ་སྟེ། ཥི་འཆིང་བ་ལ། ཀྟའོ། །གཽ་ར། དཀར་པོ་སྟེ། གུང་སྒྲ་ལ་རཀ་རྐྱེན་དང་། ཨཻ་ཉིད་དོ། །བ་ལཀྵ་དང་། དྷ་བ་ལ་དང་།
ཨརྫུ་རྣམས་ཀྱང་དཀར་པོའོ། །ཧ་རི་ཎ་དང་། པཱཎྜ་ར་དང་། པཱཎྜ་ར་རྣམས་སྐྱ་སེར་དང་། སེར་སྐྱ་དང་། སྐྱ་བོ་རྣམས་སོ། །ཨི་ཥཏྤཎྜ་ནི་ཅུང་ཟད་སྐྱ་བའོ། །དྷཱུ་ས་རའོ་ལ་ཁའོ། །ཚིགས་བཅད་ཕྱེད་ཀྱིས་ནག་པོའི་མིང་སྟེ། ཀྲྀཥྞ་ནག་པོ་དང་། ནཱི་ལ་སྔོན་པོ་དང་། ཨ་སི་ཏ་དཀར་མིན་དང་།
ཤྱཱ་མ་སྔོ་བསངས་དང་། ཀཱ་ལ་རྩ་བའི་རྒྱ་དཔེ་གཉིས་སུ་ཀི་ལཱ་ཞེས་པ་མ་དག་པར་མངོན་ནོ། །ནག་པོ་དང་། ཀ་ལ་ལས་གྷཉའོ། །ཤྱཱམ་ལ། སྔོ་བསངས་འཛིན་ནོ། །མ་ཙེ་ཀ །ནག་ལྷང་ངོ་། །ཏྤཱ་ཏ་དང་།གོ་ར་ནི་སེར་པོ་དང་། ཧ་རི་དྲ་བྷ་ནི་ཡུང་བའི་མདོག་གོ། །པ་ཁཱ་ཤ་དང་། ཧ་རི་ཏ་དང་། ཧ་རི་ཏ་རྣམས་ནི་ལྗང་གུའི་
[290a]མིང་ངོ་། །རོ་ཧི་ཏ་དམར་པོ། ལོ་ཧི་ཏ་ལཱི་བརྒན། རཀྟ་ཁྲག་མདོག །ཤོ་ཎ་དམར་བ། ཀོ་ཀ་ན་རྡ་ནི་ཨུཏྤ་ལ་དམར་པོའི་མདོག་གོ། །ཨ་རུ་ཎ་ནི་མི་གསལ་བའི་དམར་རྩའམ། སྐྱ་རེངས་མདོག་གོ། །པཱ་ཌ་ལ་ནི། དམར་སྐྱ་སྟེ་དཀར་དམར་འདྲེས་པའི་མདོག་གོ། །ཤྱ་བཿནི་
སེར་ནག་དང་། ཀ་པི་ཤ་ནི་གསེར་རོ། །དྷཱུ་མྲ་དང་། དྷུ་མ་ལ། ཀྲྀཎྜ་ལོ་ཧི་ཏ་རྣམས་ནི་ནག་པོ་དང་དམར་པོ་འདྲེས་པའི་མིང་སྟེ། དམར་ནག་དང་། དུད་ཁ་དང་། མཆིན་ཁའོ། །ཚིགས་བཅད་ཕྱེད་ཀྱིས་དམར་སེར་ཏེ། ཀ་ཌ་ར་དམར་སེར་རོ། །ཀི་ས་ལ་ནི་ཏ་ཏྲ་ནཱི་ལ་ཛཱི་ཏཿཀ་པི་ལཿཞེས་ཏེ། དེ་ལ་
ཀ་པི་ལ་ནི་སྔོ་སེར་རོ་ཞེས་སོ། །སིངྒ་དང་། གི་ཧང་མདོག་གོ། །ཀ་དྲུ་ནི་སིངྒ་ལ་ནི་གསེར་མདོག་གོ། །ཚིགས་བཅད་ཕྱེད་ཀྱིས་ཁ་དོག་སྣ་ཚོགས་པའི་མིང་སྟེ། ཙི་ཏྲ་ནི་བཀྲ་བ་འམ་སྣ་ཚོགས་པ་སྟེ། བྱ་ཁུ་བྱུག་གི་མགྲིན་པའི་མདོག་ལྟ་བུའོ། །ཀརྨཱིར་དང་། ཀལྨཱ་ཁ་ནི་ཟལ་པོ་འམ་འདྲེས་
མའོ། །ཤ་བ་ལ་ཁྲ་བོ་འམ་ཟལ་པོའོ། །ཀ་རླུ་ར་སྣ་ཚོགས་པའོ། །ཚིགས་བཅད་གཅིག་གིས་ཚིག་བཤད་དེ། འདིར་ཚངས་པ་དག་གི་ལྷག་པའི་ལྷར་འདོད་དེ་དེ་ལས་བྱུང་བས་བྲ་ཧྨི་ཏེ་ཚངས་བྱུང་ངོ་། །འདི་བྷ་ར་ཏའི་འཇིག་རྟེན་དུ་བབས་པས་བྷཱ་ར་ཏི་ཞེས་དང་། བྷཱ་ཥཱ་ནི་སྐད་དེ་སྨྲ་བར་བྱེད་
པས་སོ། །གཱིཿཚིག་དང་། བཱཀ་ངག་དང་། བཱ་ཎཱི་བརྗོད་པ་དང་། སཱ་ར་སྭ་ཏི་སྐད་དམ་དབྱངས་ཅན་ནམ་མཚོ་ལྡན་ཏེ། མཚོལ་བརྟེན་པ་ཉིད་ཀྱིས་ཡོད་པའི་ཕྱིར་ལྡན་པའི་རྐྱེན་གྱི་མཐའ་ཅན་ནོ། །འདི་སྔོན་ཚངས་པའི་འཇིག་རྟེན་ནས་ཚངས་པའི་མཚོ་ལ་བརྟེན་ནས་ཆུ་ཀླུང་གིས་གཟུགས་
ཀྱིས་འཇིག་རྟེན་འདིར་བབས་སོ་ཞེས་གྲགས་སོ། །བྱཱ་ཧཱར། གཏམ་དང་། ཨུཀྟི་ལོ་རྒྱུས་སམ་ཚིག་དང་། ལ་པི་ཏཾ་སྨྲ་བ་དང་། བྷཱ་ཥི་ཏཾ་བཤད་པ་དང་། བ་ཙ་ནཾ་བརྗོད་པ་དང་། བ་ཙ་ཚིག་གོ། །སྒྲ་རྗེས་སུ་བསྟན་པ་ལ་ལེགས་པར་སྦྱར་བ་མ་ཡིན་པའི་སྒྲ་རྣམས་ནི་ཨ་པ་ཤཔྟ། སྒྲ་ཉམས་ཏེ།
དེ་ཐམས་ཅད་སྒྲ་རྗེས་སུ་བསྟན་པའི་བསྟན་བཅོས་ལས་ཨ་པ་བྷྲཾ་ཤ་སྟེ་ཟུར་ཆག་ཅེས་བརྗོད་དོ། །སྙན་དངགས་ལས་ནི་བ་ལང་རྫི་ལ་སོགས་པའི་ཚིག་སྟེ་དེ་ཉིད་ཀྱི་ཕྱིར་འཇིག་རྟེན་གྱི་ཟུར་ཆག་གི་སྐད་ཅེས་རབ་ཏུ་གྲགས་སོ། །རང་བཞིན་དང་རྐྱེན་གྱི་སྒོ་ནས་དོན་རྗོད་པར་བྱེད་པའི་སྒྲ་ནི་ལེགས་
[290b]པ་ཉིད་དེ། ལེགས་པར་སྦྱར་བའི་བསྟན་བཅོས་ཀྱི་སྒྲ་ལ་བརྗོད་དོ། །དེ་ཡང་ཏིང་དང་སུབ་ཀྱི་མཐའ་ཅན་གྱི་ཚིག་དང་ཡང་དག་པར་འབྲེལ་པས་དོན་རྗོད་པར་བྱེད་པའོ། །རིག་བྱེད་ལ་མིང་གསུམ་སྟེ། ཤྲུ་ཏི་ཐོས་པ་དང་། བེ་ཏ་རིག་བྱེད་དང་། ཨམྦཱ་ཡ་མན་ག་སྟེ་གསུམ་མོ། །རྀ་ཀ་ཅེས་པ་ངེས་
བརྗོད་དེ། རྀཙ་བསྟོད་པ་ལའོ། །ལྷ་རྣམས་ལ་སྟོད་པ་བྱེད་དོ་ཞེས་པས་ཀྭི་པ་རྐྱེན་དུ་བྱས་པའོ། །སཱ་མ་སྙན་ཚིག་དང་། ཡ་ཛུཥཱི་མཆོད་སྦྱིན་ནོ། །ཤིཀྵ་ནི་བསླབ་པ་སྟེ། དེ་ལ་སོགས་པ་ཐོས་པ་ཞེས་པ་དེའི་ཡན་ལག་གོ། །དེ་ལྟར་ཡང་། བསླབ་པ་ཆོ་ག་ལུང་སྟོན་དང་། །ངེས་ཚིག་སྐར་དཔྱད་ཐོས་
པ་དང་། །སྡེབ་སྦྱོར་རྣམ་པར་སེམས་པ་སྟེ། །རིག་བྱེད་ཡན་ལག་དྲུག་ཏུ་བརྗོད། །ཅེས་ཏེ། དེ་ལ་བསླབ་པ་ནི། ཨ་ལ་སོགས་པའི་ཡི་གེ་རྣམས་ནི་གནས་དང་བྱེད་པ་དང་རྩོལ་བ་རྣམས་རྟོག་པར་བྱེད་པ་སྟེ། རྀ་ཊུ་ར་ཥ་སྤྱི་བོ་ལས་ཞེས་པ་ལ་སོགས་ལྟ་བུའོ། །ཀལྤ་སྟེ་ཆོ་ག་ནི་མཆོད་སྦྱིན་གྱི་
བྱ་བ་གཏན་ལ་འབེབས་པར་བྱེད་པའོ། །བྱཱ་ཀ་ར་ཎ་སྟེ་ལུང་སྟོན་པ་ནི་སྒྲ་བྱེ་བྲག་ཏུ་རྟོགས་པར་བྱེད་པ་ལེགས་པའི་སྒྲ་འཆད་པར་བྱེད་པའོ། །ནི་རུཀྟཾ་སྟེ་ངེས་ཚིག་ནི། ཡི་གེ་ཨཱ་ག་མ་དང་ཡི་གེ་གོ་བཟློག་པ་ལ་སོགས་པའི་ངེས་པས་བཤད་པ་བྱེད་པའོ། །ཛྱོ་ཏི་ཥཾ་སྐར་དཔྱད་ཐོས་པ་ནི། གཟའ་རྩི་
བར་བྱེད་པའི་བསྟན་བཅོས་སོ། །ཙྪནྡ་སྟེ་སྡེབ་སྦྱོར་ནི། ཚིགས་བཅད་ཀྱི་བསྟན་བཅོས་སོ། །ཨོཾ་ནི་པྲ་ཎ་བ་སྟེ་རབ་ཏུ་བསྔགས་པའི་དོན་ནོ། །ཨ་བ་སྐྱོང་བ་ལ། བྱོ་མ་ལ་སོགས་པའི་ཉིད་ཀྱི་ཕྱིར་མ་ནིན་རྐྱེན་དང་། མཐའི་ཨཙ་ལ་སོགས་པ་དབྱི་བ་དང་། ཛྭ་ར་ཏྭ་ར་ཞེས་པས་ཨཱུཊ་དང་། ཨཏ་ཨེང་
དུ་བྱས་པས་ཨོཾ་གྲུབ་སྟེ། རང་བཞིན་གྱིས་གྲངས་མེད་པའོ། །ཨི་ཏི་ཧཱ་ས་ནི་སྔོན་རབས་ཏེ། ཆེས་སྔ་བར་བྱུང་བའི་ཚུལ་བརྗོད་པ་བྱས་པ་དྲང་སྲོང་རྒྱས་པ་ལ་སོགས་པས་བྱས་པའི་བྷ་ར་ཏ་ལ་སོགས་པའི་གཞུང་ངོ་། །པུ་ར་བྲྀཉྟཾ་ནི་སྔོན་བྱུང་སྟེ། སྔོན་གྱི་ཚུལ་བརྗོད་པའོ། །ཨུ་དཱཏྟ་ལ་སོགས་
པ་གསུམ་ནི་དབྱངས་རྣམས་ཀྱི་སྟེ། ཨུ་དཱཏྟ་ནི་མཐོ་བས་བརྗོད་པའོ། །ཨ་ནུ་དཱཏྟ་ནི་དམའ་བས་བརྗོད་པའོ། །སྭ་རི་ཏ་ནི་ང་རོ་བར་མས་བརྗོད་པའོ། །པྲ་བནྡྷ་ནི་རབ་ཏུ་སྦྱར་བའམ་འབྲེལ་པ་དང་། ཀལྤ་ནཱ་རྟོག་པ་དང་། ཀ་ཐཱ་ནི་བརྗོད་པའམ་གཏམ་སྟེ། དེ་ཡང་མཚན་མས་མཚོན་པ་རྨད་དུ་བྱུང་བའི་དོན་
[291a]ཅན་ནོ། །ཤ་ཟའི་སྐད་ཀྱི་རང་བཞིན་ཏེ། ཡུལ་ཆེན་པོའི་མི་དང་རྟ་དང་གླང་པོ་ལ་སོགས་པའི་སྤྱོད་པ་བཞིན་རྒྱ་ཆེ་བའི་གཏམ་ནི་འདིར་ཙམྦཱུ་ཞེས་བརྗོད་པར་བྱའོ། །པྲ་ཧེ་ལི་ཀཱ་ཤེས་དཀའ་བའི་དོན་ཅན་ཏེ། དེ་ཉིད་ལ་པྲ་བསླི་ཀཱ། བརྡས་སྟོན་པ་ཞེས་ཀྱང་བྱ་སྟེ། དཔེར་ན། གཉིད་ལོག་ན་
མིག་མི་འཛུམས་པ་ཡོད་དེ། སྐྲའི་ཤུགས་འཕེལ་བས་སོ། །ཉ་གཉིད་ལག་པན་མིག་མི་འཛུམས་པར་བྱེད་དེ་ཆུ་ཀླུང་གི་ཤུགས་འཕེལ་བའོ། །རིག་བྱེད་ལ་སྨྲྀ་ཏི་སྟེ་ཤོང་གབ་ཚིག་ཅེས་མེ་ལོང་དུ་ཡོད། དྲན་པ་ཞེས་བྱ་བ་ནི། དྲང་སྲོང་ཆེན་པོ་རྣམས་ཀྱི་དྲན་པས་སོ། །འཇིག་རྟེན་གྱི་བརྗོད་པའི་མིང་ལ། ཀམྦི་
དནྟཱི་ཞེས་པ་ཅི་ཐོས་བརྗོད་བ་སྟེ། འཇིག་ཀ་ཙེ་བེ་ག་ན་བརྡྷ་ཏེ་རྟེན་གྱི་བརྗོད་པ་བདེན་པ་དང་མི་བདེན་པ་གང་ཡང་རུང་བ་བརྗོད་པའོ། །ཛ་ན་ཤྲུ་ཏི་ནི་སྐྱེ་བོས་ཐོས་པའོ། །བརྡ་དང་། པྲ་བྲྀཏྟི་ནི་གཏམ་ལོ་རྒྱུས་སོ། །བྲྀཏྟནྟ་ནི་བྱུང་བའི་མཐའ་དང་། ཁ་སྐད་དོ། །ཨུ་དནྟ་ནི་བཀའ་མཆིད་དོ། །མིང་
བཤད་པ་ལ། ཨཱ་ཧྭ་ཡ། བོད་པ་འམ་མིང་དང་ཨཱ་ཁྱ་ཞེས་བྱ་བ་དང་། ཨངྐ་མཚན་དང་། ཨ་བྷི་དྷཱ་ན་མངོན་བརྗོད་དང་། ན་མ་དྷེ་ཡ་མིང་སྟེ། དྷེ་ཡ་ནི་མིང་གི་དེ་ཕན་གྱི་རྐྱེན་ནོ། །ནཱ་མ་ཡང་ཞེས་བྱ་བའམ། མིང་ངམ་མཚན་ནོ། །རྩོད་པའི་མིང་ལ། བི་བཱ་ད། རྣམ་པར་རྩོད་པ་འམ་འགྱེད་པའོ། །བྱ་བ་
ཧཱ་ར་ཐ་སྙད་དོ། །ཨུ་པ་ནྱ་ས་ཉེ་བར་དགོད་པ་སྟེ། ཨུ་པ་དང་ནི་སྔོན་མ་ཅན་གྱི་ཨས་ཡོད་པ་ལ་འོ་ཞེས་པས་ཁམས་ལ་གྷཉའོ། །བཱདྨུ་ཁ་ནི་སྨྲ་བའི་སྒོའོ། །ཨུ་ད་ཧ་ར་ནི་དཔེར་བརྗོད་དམ། བརྗོད་པ་སྟེ་ཚིག་གམ་མིང་གི་རྣམ་གྲངས་རྣམས་གོ་སླ་བས་མ་བྲིས་སོ། །དབྱངས་བདུན་གྱི་མིང་ལ་
རྒྱུད་ལས་བྱུང་བ་དང་མགྲིན་པ་ལས་བྱུང་བའི་སྒྲ་ནི་འཁོར་ཉན་ལ་སོགས་པའི་དབྱངས་བདུན་ཏེ། འཁོར་ཉན་ནི་གླང་པོ་ཆེའི་སྐད་ལྟ་བུའོ། །ཁྱུ་མཆོག་ནི་བ་ལང་གི་སྐད་ལྟ་བུའོ། །དྲི་འཛིན་སྐྱེས་ནི་རའི་སྐད་ལྟ་བུའོ། །དྲུག་སྐྱེས་ནི་རྨ་བྱའི་སྐད་ལྟ་བུའོ། །བར་མ་ནི་ཁྲུང་ཁྲུང་གི་སྐད་ལྟ་བུའོ། །བློ་གསལ་ནི་རྟའི་སྐད་ལྟ་བུའོ། །
ལྔ་པ་ནི་ཁུ་བྱུག་གི་སྐད་ལྟ་བུའོ། །དེ་ལྟར་ཡང་། ཐུབ་པ་མིས་བྱིན་བུས་བཤད་པ། །དྲུག་སྐྱེས་རྨ་བྱའི་སྒྲ་ལྟར་སྒྲོགས། །ཁྱུ་མཆོག་བ་ལང་སྐད་ཀྱིས་རྩོམ། །དྲི་འཛིན་སྐྱེས་ནི་ར་ཡི་སྐད། །བར་མ་ཁྲུང་ཁྲུང་སྒྲ་སྒྲོགས་བཞིན། །ལྔ་པ་མེ་ཏོག་རྒྱས་དུས་སུ། །
[291b]ཁུ་བྱུག་སྒྲོགས་པ་ལྟ་བུ་སྟེ། །བློ་གསལ་རྟ་སྐད་ལྟ་བུར་མཚེར། །འཁོར་ཉན་གླང་པོ་སྒྲོགས་པ་བཞིན། །ཞེས་འབྱུང་ངོ་། །སྔོན་གྱི་གཙུག་ལག་ལས། རྩེད་མོ་རཱོམ་པར་བླང་བ་ནི། །ལྔ་པ་དང་ནི་བར་མའི་དབྱངས། །དཔའ་འོ་དྲག་པོ་ངོ་མཚར་དུ། །དྲུག་སྐྱེས་ཁྱུ་མཆོག་དེ་བཞིན་ནོ། །ས་འཛིན་པ་དང་འཁོར་ཉན་དབྱངས། །སྙིང་རྗེའི་རོ་ལ་
བླང་བར་བྱ། །འཐབ་མོ་འཇིགས་དང་བཅས་པ་ལ། །བློ་གསལ་དབྱངས་ནི་བླང་བར་བྱ། །ཞེས་འབྱུང་ཞིང་། དེ་དག་གི་དོན་ཡང་། དེ་བཞིན་གཤེགས་པས་སྔོན་བཅུན་མོའི་ཚོགས་དང་རྩེ་ཞིང་རོལ་བ་དང་རློམ་སེམས་པའི་ཚུལ་དུ་བསྟན་པ་དེ་དང་མཐུན་པར་ལྔ་པ་དང་བར་མའི་གླུ་དག་བླངས་ལ། གཞན་ཡང་དེས་དྲག་པོའི་གཟུགས་སུ་བསྟན་ཅིང་བདུད་ཚར་གཅོད་པ་
ལ་སོགས་པ་ངོ་མཚར་གྱི་ཁྱད་པར་བསྟན་པ་དེ་དང་མཐུན་པར་དྲུག་སྐྱེས་དང་ཁྱུ་མཆོག་གོ། །དེ་ཉིད་སྙིང་རྗེའི་རོ་དང་ལྡན་པས་དེ་དང་མཐུན་པར་ས་འཛིན་པ་དང་འཁོར་ཉན་གྱི་གླུ་དག་བླང་ངོ་། །དེ་འཛིན་པའི་རྩོད་པའི་འཁོར་ལོ་ཤོམས་པ་ལྟ་བུར་བསྟན་ཏེ་དེ་དང་མཐུན་པར་བློ་གསལ་ཞེས་བྱ་བའི་གླུ་བླངས་ཞེས་པའོ། །དེ་ལ་སོགས་པ་གླུའི་དབྱངས་མང་པོ་དྲང་སྲོང་བྷ་
ར་ཏ་དང་བི་ཤ་ཁི་ལའི་གཞུང་ལས་བརྟག་པར་བྱའོ། །གཞན་ཡང་། དབྱངས་བདུན་རྣམས་དང་གྲོང་གསུམ་དང་། །རྒྱལ་བ་ཉི་ཤུ་རྩ་གཅིག་དང་། །ཏན་བཞི་བཅུ་དགུ་རྣམས་ཏེ། །དབྱངས་ཀྱི་དཀྱིལ་འཁོར་དེ་ཙམ་མོ། །ཞེས་པ་སྟེ། གླུའི་མཐའ་ན། ཛ་ཡ་ཏི་དང་། ཏ་ན་ལ་སོགས་པའི་ཚིག་དེ་རྣམས་ཡོད་པའོ་ཞེས་ལངྐར་གཤེགས་པའི་མདོའི་གླེང་གཞིར་
སྲིན་པོའི་བདག་པོ་འབོད་སྒྲོགས་ཀྱི་པི་ཝང་གི་སྒྲ་དང་བཅས་པའི་དྲུག་སྐྱེས་ལ་སོགས་པའི་དབྱངས་ཀྱིས་དེ་བཞིན་གཤེགས་པ་ལ་གསོལ་བ་བཏབ་པའི་འགྲེལ་པར་སློབ་དཔོན་ཡེ་ཤེས་རྡོ་རྗེའི་བགོད་པ་ཉིད་འདི་གསལ་བྱེད་དུ་བྲིས་པའོ། །དེ་ལ་ནི་ཥཱ་ད་ནི། འཁོར་ཉན་ཏེ་གང་གི་ཕྱིར་དབྱངས་འདིས་ངེས་པར་དང་བར་བྱེད་པས་སོ། །རྀ་ཥ་བྷ་ཁྱུ་
མཆོག་སྟེ། འགྲོ་བར་བྱེད་པ་སེམས་རབ་ཏུ་འཇུག་པས་རྀ་ཥི་འགྲོ་བ་ལ་ཨ་བྷ་ཙ་རྐྱེན་ནོ། །གནྡྷ་ར་ནི་དྲི་འཛིན་སྐྱེས་ཏེ། དབྱངས་ཀྱི་བར་དུ་དྲིའི་ཤས་འཛིན་པར་བྱེད་པས་སོ། །གཞན་ལ་ཡང་ངོ་ཞེས་པས་རིང་པོའོ། །གནྡྷ་རཱ་ཞེས་བྱ་བ་ནི། ལྗོངས་ཀྱི་སྐྱེ་བོའི་གླུའོ། །ཥརྗ་ནི་དྲུག་སྐྱེས་ཏེ། གང་གི་ཕྱིར་སྣ་དང་
མགྲིན་པ་དང་བྲང་དང་རྐན་དང་ལྕེ་དང་སོ་སྟེ་དྲུག་པོ་འདི་རྣམས་ལ་ཡང་དག་པར་བརྟེན་ཏེ་སྐྱེས་པས་སོ། །མ་དྷྱ་མ་ནི་བར་མ་སྟེ། གནས་ཀྱི་དབུས་ནས་ཁྱད་པར་དུ་བྱུང་བས་སོ། །དྷཻ་བ་ཏ་ནི་བློ་གསལ་ཏེ། བློ་དང་ལྡན་པ་རྣམས་ཀྱིས་བླང་བར་བྱ་བས་ན། དྷི་མ་ཏ་ལ། ལྷག་མ་ལས་ཨཎ་དང་། མིང་ལའོ་ཞེས་པས་
[292a]ཝ་ཉིད་དོ། །པཉྩ་མ་ནི་ལྔ་པ་སྟེ། ལྔ་རྣམས་ཀྱི་རྫོགས་པར་གྱུར་པས་སོ། །ཀ་ལ་དང་། དྷྭ་ནི་ནི་མི་གསལ་བའི་སྙན་པའོ། །ཀ་ཀ་ལི་ནི་སྒྲ་ཆ་ཕྲ་བའོ། །རོལ་མོའི་མིང་ལ། ཏཱ་པ་ནི་ཕེག་རྡོག་པ་འམ་ཆ་ལང་ངོ་། །བི་ཎ་པི་ཝང་དང་། བལླ་ཀཱི་པི་ཝང་རྒྱུད་གསུམ་པའོ། །རྒྱུད་རྒྱས་པའི་
པི་ཝང་ནི་མི་འམ་ཅི་ལ་སོགས་པའི་སིལ་སྙན་ནོ། །ཁ་པགས་པས་གཡོགས་པ་ནི། རྔ་པ་ཊ་ཧ་དང་། མུར་ཛ་སྟེ་རྫ་རྔ་ཆེན་པོ་ལ་སོགས་པའོ། །བཾ་ཤ་ནི་གླིང་བུ་དང་། ཤཾ་ཁ་ནི་དུང་དང་། དེ་དག་ནི་ཤུ་ཥི་ར་སྟེ་སྦུབས་ཀྱི་སྒྲ་ཅན་ནོ། །ཀཱཾ་སྱ་ནི་འཁར་རྔའོ། །སོགས་པའི་སྒྲས་གྷཎྜ་སྟེ་དྲིལ་བུ་དང་། ནཱུ་པུ་ར་
རྐང་གདུབ་ལ་སོགས་པའི་སྒྲའོ། །མྲྀ་ཏཾ་ག་རྫ་རྔའམ་རྔ་ཟླུམ་མོ། །ཌྷཀྐ་དང་། བྷེ་རཱི། རྔ་ཆེན་དང་། ཨཱ་ན་ཀ་དང་། དུནྡུ་བྷི་རྔ་བོ་ཆེ་དང་། ཌ་མ་རུ་དང་། ཅང་ཏེའུ་དང་། ཌིཎྜི་མ་འདོར་འཕེན་དང་། མཌྜུ་ཅང་ཏེའུ་ཆེན་པོ་དང་། ཛྷརྫྷ་ར་ནི་རྫ་རྔ་ཁ་གཅིག་པ་དང་། མརྡ་ལ་གླུ་རྔ་དང་། པ་ཎ་བ་འཁར་རྔ་དང་།
སཱ་མྱ་ནི་འཁར་ཁྲོལ་ལོ། །དེ་ལ་མྲྀཏྟི་ཀཱངྒ་དང་། མྲྀ་དངྒཱ་དང་། མུ་ར་ཛ་རྣམ་གྲངས་སོ། །མུར་ལས་སྐྱེས་པས་མུར་ཛའོ། །ཨངྒི་དང་། ཨཱལྒྱིང་དང་། ཨཱུརྡྷ་ཀ་གསུམ་ནི་མུ་ར་ཛའི་དབྱེ་བ་སྟེ། དེ་ཡང་ཨངྐཱི་ནི་ཧ་རཱི་ཏ་ཀི་ཨ་རུ་རའི་དབྱིབས་ལྟ་བུའོ། །ཨཱ་ལངྒྱི་ནི། གོ་པུཙྪ་སྟེ་བ་ལང་གི་མཇུག་མའི་དབྱིབས་
ལྟ་བུའོ། །ཨཱརྡྷི་ཀཱ་དང་། ཨུརྙིཿསྦི་ཏ་དང་། ཨུརྡྷནྡ་མ་ཞེས་པ་རྣམ་གྲངས་ཏེ། སྟེང་གི་ཁས་སྒྲོགས་པ་གྱེན་དུ་འགྲོ་བས་ན་ཨཱུརྡྷ་སྟེ་རླུང་གྱེན་དུ་བསྐྱོད་པས་སྒྲ་འབྱུང་བའོ། །ཡོ་གི་ཀཱ་པཱ་ལི་ཀཱ་དི་བཱ་དྱ་ཌ་མ་རུཿཞེས་པ་ནི་རྣལ་འབྱོར་མ་སྐྱོང་བར་བྱེད་པ་ལ་སོགས་པའི་རོལ་མོ་ཌ་མ་རུ་ཞེས་བྱ་སྟེ། ཌ་མ་རཽ་ཏི་
ཉིད་ཤཾ་ཀུ་ལ་སོགས་པའི་ངེས་པའི་ཚིག་གིས་ཌ་མ་རུ་སྟེ་ཅང་ཏེའུའོ། །པ་ཨེ་བ་བི་བུ་ལ་མཌྜུ། ཞེས་པ་ནི་དེ་ཉིད་རྒྱ་ཆེན་པོ་ལ་མཌྜུ་ཞེས་བྱའོ། །མཌྜུ་ཀ་དང་མརྡྷ་ལ་མཚུངས་སོ་ཞེས་སློབ་དཔོན་ར་བྷ་སའོ། །ཌིཎྞི་མ་ནི་འདོར་ཞིང་འཕེན་པ་ཞེས་ཏེ། ཌཎྜི་མ་དང་ཌེངྒུ་རི་ཞེས་བྱའོ། རྫྷ་ར་ཎི་སྒྲའི་ཁྱད་པར་ཡོངས་
སུ་འགྱུར་བར་བྱེད་པ་རྫ་རྔ་ཁ་གཅིག་པ་སྟེ། ཀ་ར་ཌ་ཀ་ཞེས་ཀྱང་བྱའོ། །གཞན་ཡང་ཏྲིཎ་དང་། ཙ་པེ་ཊ་དང་། གོ་མུ་ཁ་དང་། ཧུ་ཌུཀྐཱ་ལ་སོགས་པ་རོལ་མོའི་དབྱེ་བའོ། །དེ་ནས་གར་གྱི་ཉམས་ཀྱི་མིང་སྟེ། སྒེག་པ་ལ་སོགས་པ་གར་གྱི་ཉམས་བརྒྱད་ནི་གར་གྱི་རོ་སྟེ་མྱང་བར་བྱ་བ་ཡིན་པས་སོ། །དཔེར་ན་
[292b]བྱ་ན་སྣ་ཚོགས་དང་ལེགས་པར་སྦྱར་བའི་ཁ་ཟས་སྐྱེས་བུས་ཟོས་ཤིང་རོ་མྱང་ན་ལྷག་པར་དགའ་བར་འགྱུར་བ་བཞིན་ནོ། །དེ་བཞིན་དུ་ཚུལ་སྣ་ཚོགས་པས་གསལ་བར་བྱས་པ་དང་ལྡན་པ་མཐོང་ཞིང་མྱོང་བ་ལས་ཡིད་དགའ་བ་སྐྱེ་བའོ། །དེ་ལ་དགའ་བ་ཞེས་བྱ་བ་ནི་རབ་ཏུ་དགའ་བའི་བདག་ཉིད་ཀྱི་དངོས་པོ་
སྟེ། གང་ཉེ་བར་བསགས་པ་ལས་བདག་ཉིད་ཀྱི་ཡིད་ལ་རྣམ་པར་འགྱུར་བའི་ཁྱད་པར་མཆོག་གི་རང་བཞིན་ནི་ཤྲི་གཱ་ར་སྒེག་པ་ཞེས་པའི་རོ་སྟེ། དེ་ལྟར་ཡང་། སྐྱེས་པ་བུད་མེད་ཕྲད་པ་ལས། །སོ་སོར་དགའ་བ་འབྱུང་འགྱུར་བ། །དེ་ནི་སྒེག་པ་ཞེས་བྱར་བཤད། །དགའ་བའི་རྩེད་མོ་སོགས་ཀྱི་རྒྱུ། །
ཞེས་སོ། །དེ་ཡང་རྣམ་པ་གཉིས་ཏེ། མཆོག་གི་རང་བཞིན་མང་པོ་ཅན། །དེ་ནི་སྐྱེས་པ་བུད་མེད་རྒྱུ། །ལོངས་སྤྱོད་དང་ནི་ལྟད་མོ་སྟེ། །སྒེག་པ་རྣམ་པ་གཉིས་སུ་འདོད། །ཅེས་བྱ་སྟེ། དེ་ལ་རྫིང་བུ་དང་། ཁང་བཟངས་མཆོག་དང་། སྐྱེད་མོས་ཚལ་དང་། ཕྲེང་བ་དང་། ཙནྡན་དང་། བུད་མེད་ལ་སོགས་
པ་གཞན་ལ་རྩེ་ཞིང་རོལ་བའི་བདག་ཉིད་ནི་ལོངས་སྤྱོད་ཀྱི་འབྱོར་པའོ། །ལྟད་མོ་ནི། མཐོང་ན་དགའ་བའི་འབྱོར་པ་སྟེ། །ཉམས་སྐྱེད་པར་བྱེད་པས་འབྱོར་པའོ། །ཇི་སྐད་དུ། འདི་ལས་ཉམས་ནི་སྐྱེ་འགྱུར་བ། །དེ་ནི་འབྱོར་པ་རབ་ཏུ་བཤད། །དེ་ལས་བདེ་བ་མྱོང་བར་འགྱུར། །དེ་ནི་མཁས་པས་
རྣམ་པར་བསྒྲུབ། །ཅེས་སོ། །སྤྲོ་བའི་བདག་ཉིད་ནི་བཱི་ར་དཔའ་བོ་སྟེ། དེ་ནི་འབྱོར་པ་དང་དུལ་བ་དང་དཀའ་ཐུབ་ཀྱི་སྟོབས་དང་རྣམ་པར་གནོན་པའོ། །དེ་ཡང་རྣམ་པ་གསུམ་སྟེ། སྦྱིན་པ་ལ་དཔའ་བ་དང་། ཆོས་ལ་དཔའ་བ་དང་གཡུལ་ལས་དཔའ་བ་རྣམས་སོ། །མྱ་ངན་ཉེ་བར་སྡུད་པའི་བདག་ཉིད་
ནི་ཀ་རུ་ཎ་སྙིང་རྗེ་སྟེ། འདོད་པ་དང་ནོར་ཉམས་པ་དང་། སྡིག་པ་དང་བསད་པ་དང་བཅིང་བ་དང་བརྡེག་པ་དང་སྦྱོ་བ་དང་ཉོན་མོངས་པས་ཉེ་བར་གདུངས་པ་སོགས་ཀྱིས་བསྐྱེད་པ་ནི་སྙིང་རྗེའི་ཉམས་སོ། །ངོ་མཚར་བ་ཉེ་བར་སྡུད་པའི་བདག་ཉིད་ནི་ཨདྦྷུ་ཏ་རྨད་དུ་བྱུང་བའམ་རྔམ་པ་སྟེ། ཁང་བཟང་དང་སྐྱེད་
མོས་ཚལ་དང་བྲག་རི་ལ་སོགས་པར་སོང་སྟེ་བཟང་པོ་མཐོང་བ་དང་། འདུན་པ་དང་གཞལ་མེད་ཁང་དང་སྒྱུ་མ་དང་མིག་འཕྲུལ་དང་བཟོ་ལ་སོགས་པ་མཐོང་བ་སྟེ། དེ་ནི་སྙིང་ལ་འདོད་པའི་འབྱོར་པ་ཐོབ་པ་ལས་བྱུང་བའོ། དགོད་པ་ཉེ་བར་སྡུད་པའི་བདག་ཉིད་ནི་ཧཱ་སྱ་དགོད་པ་སྟེ། ཨ་ཡིག་ལ་སོགས་པ་སྦེད་
[293a]པ་དང་རྣམ་འགྱུར་དང་བཅས་པ་དང་ཡོལ་བ་དང་མ་བཅིངས་པ་མཐོང་བ་ལ་སོགས་པའོ། །འཇིགས་པ་ཉེ་བར་སྡུད་པའི་བདག་ཉིད་ནི་བྷཱ་ཡཱ་ན་ཀ་འཇིགས་རུང་སྟེ། འཇིགས་བྱེད་ཆེན་པོ་དང་། སྲིན་པོ་འབོད་སྒྲོགས་དང་། ཡི་དགས་ལ་སོགས་པ་མཐོང་བ་དང་།
ཁྱིམ་དང་མདུན་ཁང་སྟོང་པ་དང་དགོན་པ་དང་གསོད་པ་དང་འཆིང་བ་ལྟ་བ་དང་སྐྲག་པ་དང་ངལ་བ་དང་སྐྱོ་བ་ན་ཅེ་སྤྱང་དང་འུག་པ་ལ་སོགས་པའི་སྒྲ་ཐོས་པ་རྣམས་སོ། །སྨད་པའི་བདག་ཉིད་ནི་བཱི་བྷཏྶ་མི་སྡུག་པ་སྟེ། མི་སྡུག་པ་དང་། རུལ་བའི་ཤ་ལ་སོགས་པ་མཐོང་བ་དང་ཐོས་པ་དང་གྲགས་པ་
རྣམས་སོ། །ཁྲོ་བ་ཉེ་བར་སྡུད་པའི་བདག་ཉིད་ནི། རཽ་དྲ་དྲག་ཤུལ་ཏེ། ལུས་དང་ངག་གི་སྤྱོད་པ་དྲག་ཤུལ་གྱི་ལས་བྱ་བའི་བདག་ཉིད་ལས་སྐྱེས་པ་གཡུལ་ངོར་འཇུག་པའི་རྒྱུའོ། །དེ་རྣམས་ནི་ཉམས་བརྒྱད་དོ། །རིན་ཆེན་མཛོད་ལས་ནི། སྒེག་པ་དཔའ་བ་མི་སྡུག་པ། །དྲག་ཤུལ་དགོད་
དང་འཇིགས་སུ་རུང་། །སྙིང་རྗེ་རྔམ་དང་ཞི་བ་སྟེ། །འདི་རྣམས་གར་གྱི་ཉམས་དགུའོ། །ཞེས་གསུངས་ན། འདིར་དགུ་པ་ཞི་པའི་ཉམས་ཅིའི་ཕྱིར་མ་བཤད་ཅེ་ན་བརྗོད་པར་བྱ་སྟེ། ཞི་བའི་ཉམས་ནི་སྒེག་པའི་ཉམས་ཀྱི་རྗེས་སུ་འཇུག་སྟེ། ཆོས་འདོད་པ་ཉིད་ཀྱི་སྒེག་པ་རྣམ་པ་གསུམ་སྟེ།
དེ་ལ་དང་པོ་ནི་དཀའ་ཐུབ་དང་བརྟུལ་ཞུགས་ལ་སོགས་པ་བདག་ཉིད་ལ་ཕན་པའི་རྒྱུར་བྱེད་པ་ཉིད་ཀྱིས་སོ། །སློབ་དཔོན་ར་བྷ་ས་ནི། སྒེག་པ་དཔའ་བ་མི་སྡུག་པ། །དགོད་དང་དྲག་ཤུལ་འཇིགས་སུ་རུང་། །སྙིང་རྗེ་རྔམ་དང་ཞི་བ་དང་། །མཉན་གཤིན་པ་སྟེ་ཉམས་བཅུའོ། །ཞེས་ཟེར་རོ། །
གཞན་དག་ནི་ཉམས་བརྒྱད་པོ་བཞིར་བསྡུས་ཏེ་ཉམས་བཞིའོ་ཞེས་ཟེར་རོ། །སྒེག་པ་ལ་སོགས་པའི་རྣམ་གྲངས་བརྗོད་པ། ཤུ་ཙི་གཙང་བ་སྟེ་འབའ་ཞིག་པའོ། །ཨུཛྫྭ་ལ་ནི་འབར་བ་སྟེ་ལྟན་སྡུག་པའོ། །དེ་དག་སྒེག་པའི་བྱ་བའི་བདག་ཉིད་བརྗོད་པའོ། །དེ་སྐད་དུ་སློབ་དཔོན་བྱཱ་ཌིས།
གཙང་དང་འབར་བ་སྒེག་པ་སྟེ། །དགའ་བ་སྤྲོ་བ་འཕེལ་བ་ཡིན། །ཞེས་ཏེ། སྦྱིན་པ་དང་ཆོས་དང་གཡུལ་གྱི་འཐབ་མོ་ལ་སྤྲོ་བར་བྱེད་པ་ནི་དཔའ་བའི་ཉམས་སོ། །ཀཱ་རུ་ཎྱ་དང་ཀ་རུ་ཎ་སྙིང་རྗེ་སྟེ། སྔ་མ་ནི་གྷྱཎའི་རྐྱེན་ཅན་ནོ། །གྷྲྀ་ཎཱ་བརྩེ་བ་གྷྲྀ་འཁྲུད་པ་ལའོ། །རསྣ་ལ་སོགས་པ་རྣམས་སོ་ཞེས་པས་
[293b]ནཀ་རྐྱེན་ནོ། །ཀྲྀ་པཱ་དང་། ད་ཡཱ་དང་། ཨ་ནུ་ཀམྦ་རྣམས་ཀྱང་བརྩེ་བའོ། །ཨུ་ནུ་ཀྲོ་ཤ་རྗེས་སུ་བརྩེ་བའོ། །དེ་ནས་ཧ་ས་དང་། ཧཱ་ས་དང་། ཧཱ་སྱ་གསུམ་བཞད་གད་ཀྱི་མིང་སྟེ། དགོད་དང་བཞད་གད་དང་གད་མོ་ཞེས་བྱའོ། །བི་བྷཏྶ་དང་། བི་ཀྲྀ་ཏ་རྣམ་འགྱུར་དང་མི་སྡུག་པའོ། །བིསྨ་ཡང་ངོ་མཚར་རོ། །
ཨདྦྷཱུ་ཏ་རྨད་དུ་བྱུང་ངོ་། །ཨཤྩརྻ་མཚར་ཆེའོ། །ཙི་ཏྲཾ་ཕུལ་བྱུང་ངོ་། །བྷཻ་ར་བཾ་འཇིགས་བྱེད་དང་། དཱ་རུ་ཎཾ་མི་བཟད་པ་དང་། བྷཱི་ཥ་ཎཾ་འཇིགས་པར་བྱེད་དང་། དཱ་རུ་རྞ་མི་བཟད་པ་དང་། བྷཱི་མ་དང་བྷིཥྨ་འཇིགས་པ་དང་། གྷོ་རཾ་དྲག་པོའམ་སྐྲག་བྱེད་དང་། བྷ་ཡ་ན་ཀཾ་འཇིགས་རུང་དང་། བྷ་ཡངྐ་ར་དང་། པྲ་ཏི་བྷ་ཡཾ། འཇིགས་བྱེད་
དང་། སོ་སོར་འཇིགས་སོ། །དེ་ནས་བསམ་པའི་མིང་ལ། ཨིཙྪ་དང་། ཀཾ་ཀྵཱཾ་དང་། སྤྲྀ་ཧཱ་དང་། ཏྲྀ་ཊ་དང་། བཱཉྪཱ་དང་། ལིསྶཱ་རྣམས་ནི་འདོད་པའམ་བསམས་པའི་མིང་གི་རྣམ་གྲངས་ཏེ། རེ་བ་དང་འདོད་པ་དང་བསམ་པའོ། །ཀཱ་མ་
འདོད་པ་དང་། ཨ་བྷི་ལཱ་ཥ་མངོན་འདོད་དང་། ཏཪྵ་འདོད་པ་དང་། མ་ཧཱན་ལཱ་ལས་འདོད་ཆེན་པོ། །གཉིད་ཀྱི་མིང་ལ། ནི་དཱ་གཉིད་དང་། ཤ་ཡ་ན་ཉལ་བ་དང་། སྭཱ་པ་དང་སྭཔྣ་གཉིད་ལོག་པའམ་རྨི་ལམ་དང་། སམྦ་ས། ལེགས་ཕབ་ཅེས་བྱའོ། །དགའ་སྟོན་གྱི་མིང་ལ། ཨུདྡྷཪྵ། ཉེ་བར་
དགའ་བ་སྟེ། ཨུཏ་ལས་ཧཪྵའི་ཧ་ཡིག་དྷ་རུ་བསྒྱུར་བའོ། །མ་ཧ་མཆོད་པའམ་དུས་སྟོན་དང་། ཨུདྡྷ་བ། ལྟད་མོ་སྟེ། ཨུཏ་ལས་ཧ་དྷ་རུ་བསྒྱུར་བའོ། །ཨུཏྶ་པ་དགའ་སྟོན་ནོ། །རབ་འབྱོར་ཟླ་བས་མཛད་པའི་འཆི་བ་མེད་པའི་མཇོད་ཀྱི་རྒྱ་ཆེར་འགྲེལ་པ་འདོད་པ་འཇོ་བ་ལས་མཐོ་རིས་ཀྱི་
སྡེ་ཚན་རྫོགས་སོ།། །།དེ་ནས་ས་འོག་གི་སྡེ་ཚན་ལས། ཐོག་མར་ས་འོག་ལ་མིང་ལྔ་སྟེ། ཨ་དྷྭ་བྷུ་བ་ནས་འོག་གོ། །པཱ་ཏཱ་ལ་ནི་རྐང་འོག་གམ་ས་འོག་སྟེ། པ་ཏི་ཙཎྜི་དག་ལ་ཨཱ་ལཉའོ་ཞེས་པས། པ་ཏ་ལ་ཨཱ་ལ་ཉའི་རྐྱེན་བྱས་པའོ། །བ་ལི་པདྨ་ཞེས་པ་ལ་བ་ལི་ནི་སྟོབས་ལྡན་
ཏེ་ལྷ་མ་ཡིན་གྱི་དབང་པོའོ། །པདྨ་ནི་གནས་ཏེ་སྟོབས་ལྡན་གནས་སམ་ལྷ་མིན་གནས་སོ། །ར་སཱ་ཏཱ་ལ་ནི་བཅུད་འོག་གོ། །ནཱ་ག་ལོ་ཀ་ནི་ཀླུའི་འཇིག་རྟེན་ནོ། །དེ་ནས་ཤུ་ཥའི་མཐར་ཐུག་པས་བུ་ག་ཙམ་གྱི་མིང་སྟེ། དེ་ལ་ཀུ་ཧ་ར་བུ་གའོ། །བི་བར་ནི་གློག་གོ། །ཤུ་ཥི་རཾ་ནི་སྐར་ཁུང་ངོ་། །བི་ལམ་
[294a]ནི་ཁུང་བུའོ། །ཙྪི་ཏྲཾ་ནི་བུ་གུའོ། །ནིརྦྱ་ཐ་ནི་འཇིགས་པའི་བུ་གའོ། །རོ་ཀཾ་ནི་པད་མིག་གོ། །རནྡྷྲཾ་ནི་བུ་གའམ་སྦུབས་སོ། །ཤྭ་བྷྲཾ་ནི་གསལ་མཐོངས་སོ། །བ་པ་རླུང་འབྱུང་བའི་བུ་གའོ། །ཤུ་ཥི་ནི་བུ་གའོ། །གཉིས་པོ་འདི་སའི་བུ་ག་བརྗོད་པའོ། །གརྟ་ནི་མཐོང་བའོ། །དེ་ནས་མུན་
པའི་མིང་ལ། ཨནྡྦྷ་ཀཱ་ར་མུན་པའོ། །དྷྭཱནྟཾ་ལྡོངས་པའོ། །ཏ་མི་སྲཾ་སྣང་མེད་དོ། །ཏི་མི་རཾ་རབ་རིབ་པོ། །ཏ་མཿསྨག་རུམ་མོ། །དྷྭཱནྟེ་མུན་འཁྲིགས་སོ། །གྷ་ཊ་ཤིན་ཏུ་སྟུག་པོའོ། །ཨནྡྷ་ཏ་མ་སཾ་དང་། ཨ་བ་ཏ་མ་སཾ་ཡང་མུན་པའོ། །དེ་ནས་ཀླུའི་མིང་ལ། ནཱ་ག་ནི་ཀླུ་སྟེ་རི་གནས་ཞེས་བྱའོ། །ཀཱ་དྲ་
བེེ་ཡ་ནི་ཀ་དྲུའི་བུ་ཞེས་བྱ་སྟེ། དྲང་སྲོང་འོད་སྲུངས་ཀྱི་ཆུང་མ་ཀ་དྲུ་ཞེས་བྱ་བ་ལས་སྐྱེས་པས་ཀ་དྲུལ་བུ་བརྒྱུད་ཀྱི་རྐྱེན་ཨེ་ཡཎ་སྦྱར་བའོ། །ཀླུ་དེ་རྣམས་ཀྱི་དབང་ཕྱུག་ནི་ཤེ་ཥ་སྟེ་ལྷག་མ་ཅན་ཞེས་པ་དང་ཨ་ནནྟ་མཐའ་ཡས་ཞེས་པ་དང་། བཱ་སུ་ཀི་སྟེ་ནོར་རྒྱས་ཀྱི་བུ་ཞེས་བྱ་བ་རྣམས་ཏེ། སརྦ་རཱ་ཛ་
སྦྲུལ་རྒྱལ་ཞེས་ཀྱང་བྱའོ། །དེ་ནས་སྦྲུལ་ཙམ་གྱི་མིང་ལ། གོ་ནཱ་ས་སྟེ་བ་ལང་སྣ་དང་། ཏི་ལིཙྪ་དོར་གནས་དང་། ཨ་ཛ་ག་ར་ཤ་ཡུ་ཉལ་བྱེད་དང་། བཱ་ཧ་ས་རླུང་ཟས་དང་། ཨ་ལ་གརྡྷ་མྱུར་འགྲོ་དང་། ཛ་ལ་བྱ་ལ་ཆུ་སྦྲུལ་དང་། རཱ་ཛི་ལ་གྲལ་རིས་ཅན་ཏེ། རྒྱབ་ལ་ཕྲེང་བའི་རི་མོ་ཡོད་པ་དང་། མ་ལུ་
དྷཱ་ན་ཁྲི་ཅན་དང་། མུཀྟ་ཀཉྩུ་ཀ་ལྤགས་པ་འགྲོལ་བ་དང་། སརྤྶ། ས་ལ་འཕྱེ་དང་། པྲྀ་དཱ་ཀུ་ས་ལ་འཁྱོག་དང་། བྷུ་ཛག་ལག་འགྲོ་དང་། བྷུ་ཛངྒ་དང་། བྷུ་ཛཾ་ག་མ་ཡང་དེ་ཉིད་དང་། ཨ་ཧི་མྱུར་འགྲོ་དང་། ཨ་ཤཱི་བི་ཥ་མཆེ་བའི་དུག་ཅན་དང་། ཙཀྲི་འཁོར་ལོ་ཅན་དང་། བྱཱ་ཌ་འཁྱོག་
འགྲོ་དང་། ས་རཱི་སྲི་པ་འཁྱོག་པོར་འཕྱེ་བ་དང་། ཀུཎྜ་ལི་འཁྱིལ་པ་སྟེ་འདིའི་ལུས་རྣ་རྒྱན་བཞིན་དུ་འཁྱིལ་བས་འདུག་པའོ། །གཱུཌྜྷ་པཱ་ད་ནི་རྐང་སྦས་ཏེ། འདིའི་རྐང་པ་རྣམས་སྦས་པས་མི་མངོན་པའི་ཕྱིར་རོ། །ལུང་ལས། རྐང་པ་རྣམས་ཀྱང་ཤེས་བྱ་སྟེ། །ཉིས་བརྒྱ་དང་ནི་ཉི་ཤུ་
གཉིས། །ཞེས་འདིའི་རྐང་པ་ཉིད་ཀྱི་གྲངས་འབྱུང་ངོ་། །ཙཀྵུཿཤྲ་བཱ་མིག་གིས་ཐོས་ཞེས་བྱའོ། །ཀཱ་ཀོ་དར། ལྟོ་འཕྱེའོ། །ཕ་ཎི་ནི་གདེངས་ཅན་ནོ། །དརྦཱི་ཀ་ར་གཟར་བུ་མགོ་སྟེ། ཇི་སྐད་དུ། གདེངས་ཅན་ཆེན་པོ་གཟར་བུ་མགོ། །མེ་དང་རབ་མཚུངས་གཟི་བརྗིད་ཅན། །ཕ་ཎ་ཀ་ར་མྱུར་
[294b]ཞིང་གཏུམ། །སྦུལ་ནག་འབྱུང་པོ་མི་ཡི་བདག །ཅེས་སོ། །དཱིརྒ་པྲྀཥྛ་རྒྱབ་རིངས་སོ། །དནྡ་ཤཱུ་ཀ་ཟས་ངན་ཏེ་འདི་ཟས་ངན་པ་ཟ་བའི་ངང་ཚུལ་ཅན་ནོ། །བི་ལི་ཤ་ཡ་ཁུང་དུ་ཉལ་ལོ། །ཨུ་ར་ག་བྲང་འགྲོ་འམ་ལྟོ་འགྲོ་དང་ལྟོ་འཕྱེའོ། །པནྣ་ག་རྐང་མི་འགྲོ་དང་། བྷོ་གཱི་གདེངས་ཀ་
ཅན་དང་། ཛིཧྨ་ག་འཁྱོག་འགྲོ་དང་། པ་བ་ནཱ་ཤན་རླུང་ཟ་ཅན་རྣམས་ཏེ་སྦྲུལ་གྱི་མིང་ངོ་། །དེ་ནས་དུག་གི་མིང་ལ། ཀཱ་ཀོ་ལ་ལ་སོགས་པ་དུག་ཆེན་པོའི་རབ་ཏུ་དབྱེ་བ་དགུ་སྟེ། དེ་ལ་ཀཱ་ཀོ་ལ་ནི་དྲོ་ན་ཀཱ་ཞེས་བྱ་སྟེ་བྱ་རོག་གི་ཡན་ལག་དང་འདྲ་བའི་དུག་གོ། །ཀཱ་ལ་ཀཱུ་ཊ་ནི་ནག་པོ་བརྩེགས་
པ་ཞེས་བྱ་བ་ལྷ་དང་ལྷ་མ་ཡིན་འཐབ་པ་ན་བྱུང་བ་སྟེ་རིམ་ལ་ཡ་དང་། ཀོངྐཎ་དང་། ཤྲྀངྒ་བེ་རའི་རི་བོ་རྣམས་སུ་སྐྱེ་བའོ། །ཧ་ལཱ་ཧ་ལ་ཞེས་བྱ་བའི་དུག་ནི་ཏཱ་ལའི་འདབ་མའི་དབྱིབས་ཅན་གྱི་འདབ་མ་སྔོན་པོ་བའི་ནུ་མའི་རྣམ་པ་ཅན་གྱི་འབྲས་བུ་ལྡན་པ་དེ་དང་ཉེ་བའི་ཤིང་ལ་སོགས་པ་སྲེག་
པར་བྱེད་པ་ཞིག་སྟེ། ཡུལ་ཧི་མ་བ་ཏི་དང་ཀོངྐཎ་དང་། ལྷོ་ཕྱོགས་ཀྱི་རྒྱ་མཚོ་རྣམས་སུ་སྐྱེ་བའོ། །སཱ་རོཥྚི་ཀ་ནི་བརྟན་པའི་དུག་གོ། །ཤཽལྐ་ཀེ་ཡ། འདི་ཡང་དུག་གི་ཁྱད་པར་རོ། །བ་ཧྨ་པུ་ཏྲ་ནི་ཚངས་པའི་བུ་ཞེས་བྱ་སྟེ། ཡུལ་སེར་སྐྱ་དང་མ་ལ་ཡའི་རི་བོ་རྣམས་སུ་སྐྱེ་བའོ། །པྲ་དཱི་
པ་ན་ནི་རབ་གསལ་ཞེས་བྱ་སྟེ། མདོག་དམར་པོ་སྲེག་པར་བྱེད་པ། རི་ཨཉྫ་ནར་སྐྱེ་བའོ། །དཱ་ར་ད་ནི་ད་ར་ད་སྐྱེས་ཞེས་བྱ་སྟེ་ཡུལ་ད་ར་ད་རུ་སྐྱེས་པའོ། །ཡུལ་དེ་ལ་འོད་བཟང་ཞེས་བྱ་བར་ཡང་རབ་ཏུ་གྲགས་སོ། །བརྶ་ནཱ་བྷ་ནི་བེེ་འུའི་ལྟེ་བ་ཞེས་བྱ་སྟེ་སིནྡྷཱུ་བཱ་རའི་འདབ་མ་འདྲ་བ་བེའུའི་ལྟེ་བའི་
དབྱིབས་ཅན་དེ་དང་ཉེ་བའི་ཤིང་རྣམས་མི་འཕེལ་བར་བྱེད་པའོ། །དུག་འཇོམས་པའི་མིང་ལ། བི་ཥ་བཻ་ཏྱ། དུག་གི་སྨན་པའོ། །ཛངྒ་ལི། དུག་སེལ་ལོ། །བྱཱ་ལ་གྲཱ་ཧི། སྤྲུལ་འཛིན་ནོ། །ཨ་ཧི་རུཎྜི་ཀ། སྤྲུལ་དང་ཁ་འཐབ་པའོ། །དེ་ནས་ཚིགས་བཅད་ཕྱེད་ཀྱིས་དམྱལ་བ་སྤྱིའི་མིང་སྟེ།
ན་ཀ་ར་དང་། ནི་ར་ཡ་རྣམས་དམྱལ་བའམ་འདོད་བྲལ་ལོ། །དུརྒ་ཏི་ངན་འགྲོའོ། །དམྱལ་བ་དེ་ཡི་དབྱེ་བ་ནི། ཏ་པ་ན་ཚ་བའོ། །ཨ་བི་ཙི་ནི་མནར་མེད་དོ། །རཽ་རེ་བ་དང་མ་ཧཱ་རཽ་ར་བ་ནི་དུ་འབོད་དང་དུ་འབོད་ཆེན་པོའོ། །ཀཱ་ལ་པཱུ་ཏྲ་ཐིག་ནག་པོ་ཅན་ནོ། །སྡུག་བསྔལ་གྱི་མིང་ལ། ཡཱ་ཏ་ནཱ་བརྣག་
[295a]དཀའོ། །ཏཱི་བྲ་བེེ་ད་ན། མི་བཟད་པའི་ཚོར་བ་ཅན་ནམ་ཚོར་བ་དྲག་པའོ། །པཱི་ཊ། གཟིར་བའམ་ཟུག་རྡུའོ། །བཱ་དྷ། ཟུག་གཟེར་རོ། །བྱཱ་ཐཱ། ན་བའི་སྡུག་བསྔལ་ལོ། །དུཿཁཾ། སྡུག་བསྔལ་ལོ། །ཨཱ་མཱ་ན་སྱཾ་ཡིད་འགྲོགས་སོ། །པྲ་པཱུ་ཏི་ཛཾ་བུ་སྐྱེས་པའི་སྡུག་བསྔལ་
ལོ། །ཀཥྚཾ་དང་ཀྲྀཙྪྲ་དཀའ་བའམ་སྡུག་པའོ། །ཨ་བྷྲྀ་ལམ། འཇིགས་པ་ལེན་ཞེས་བྱ་བའོ། །དེ་ནས་ཚིགས་སུ་བཅད་པ་ཕྱེད་དང་གཉིས་ཀྱིས་རྒྱ་མཚོའི་མིང་སྟེ། དེ་ལས་ས་མུ་དྲ་ནི་རྒྱ་མཚོ་སྟེ། སམ་སྔོན་མ་ཅན་གྱི་ཨུནྡཱི་ལ། དུ་ར་ལ་སོགས་པ་རྣམས་ལས་སོ་ཞེས་པས་རཀ་རྐྱེན་དུ་བྱས་པའོ། །
ཨདྷིཿ ཆུ་གཏེར་ཏེ། ཨ་པ་སྔོན་མའི་དྷཱ་ལ་ཀི་རྐྱེན་དུ་བྱས་པའོ། །ཨ་ཀཱུ་པཱ་རཿཟླ་བས་འཕེལ་ཞེས་བྱའོ། །པཱ་རཱ་བཱ་རཿམཐའ་མི་མངོན་ཞེས་བྱ་སྟེ། ཨ་དྲྀ་ཥྱ་པཱ་ར་ཨཏྱརྠཿཕ་མཐའ་མི་མཐོང་བ་ཞེས་པའི་དོན་ཏོ་ཞེས་སོ། །སཱ་རཏྤ་ཏི། ཆུ་ཀླུང་བདག་གོ། །ཨུ་དནྦཱན། ཆུ་ལྡན་ཏེ་མ་ཏུས་རྐྱེན་དུ་
བྱས་པའོ། །ཨུ་ད་དྷི། ཆུ་གཏེར་རོ། །སིནྡྷུ། རྒྱུན་ལྡན་ནོ། །སཱ་ར་སྭཱན་ཆུ་ལྡན་ནོ། །སཱ་ག་ར་དུག་ཅན་པའོ། །ཨརྞ་བ། རྒྱ་མཚོའོ། །རཏྣཱ་ཀ་ར་རིན་ཆེན་འབྱུང་གནས་སོ། །ཛ་ལ་ནི་དྷི་ཆུ་གཏེར་རོ། །ཡཱ་དཿཔ་ཏི་ཆུ་སྲིན་བདག་གོ། །ཨཱ་པམྤ་ཏི་ཆུ་བདག་གོ། །དེ་ནས་རྐང་པ་དང་བཅས་པའི་ཚིགས་བཅད་
གཉིས་ཆུའི་མིང་སྟེ། དེ་ལ་ཨཱ་པཿནི་ཆུ་རྣམས་སོ། །བཱ་རི་ཆུ། ཤ་ལི་ལམ། འབབ་ལྡན་ཉིད་ཀྱིས་ཆུ་སྟེ། ཤ་ལ་འགྲོ་བ་ལ། ཀི་ར་ཙ་རྐྱེན་དང་། ཀ་པི་རི་ལ་སོགས་པས་ར་ལ་རུ་བསྒྱུར་བའོ། །ཀཱ་མ་ལམ། འདོད་པར་བྱ་བས་ཆུ་སྟེ། ཀཱ་མྱ་ཏེ་འདོད་པར་བྱེད་དོ་ཞེས་པས་ཤ་མི་ཀ་མི་དག་ལས་
ཀ་ལའོ་ཞེས་པས་ཀ་མི་ལ་ཀ་ལའི་རྐྱེན་བྱས་པའོ། །ཛ་ལམ། འབྲུ་ལ་ཕན་པས་ཆུ་སྟེ། ཆུས་འབྲུ་བསྐྱེད་པས་ཇ་ལ་ལ་ཨ་ཙ་རྐྱེན་ནོ། །པ་ཡཿནི་བཏུང་བར་བྱ་བས་ཆུ་སྟེ། པཱིང་འཐུང་བ་ལ་ཨ་སུན་རྐྱེན་དུ་བྱས་པའོ། །ཀཱི་ལཱ་ལ། འཆིང་བར་བྱེད་པས་ཆུ་སྟེ། ཀཱི་ལ་འཆིང་བ་ལ། ཀཱ་ལན་
རྐྱེན་དུ་བྱས་པའོ། །ཨ་མྲྀ་ཏ། མི་འཆི་བར་བྱེད་པས་ཆུ་སྟེ། མྲྀང་སྲོག་འདོར་བ་ལཀྟ་རྐྱེན་དང་ན་ཉ་སྔོན་དུ་བྱས་པའོ། །ཛཱི་བ་ན། འཚེ་བར་བྱེད་པས་ཆུ་སྟེ། ཛི་བ་ལ་ལྷུ་རྐྱེན་དུ་བྱས་པའོ། །བྷུ་བ་ནཾ། འཇུ་བྱེད་དང་། བ་ནཾ་གནས་བྱེད་དོ། །ཀ་བནྡྷ་ནི་ལུས་འཆིང་བས་ཆུ་སྟེ། ཀཾ་ནི་ལུས་སོ། །
[295b]ཨུ་ད་ཀཾ་གཤེར་བར་བྱེད་པས་ཆུ་སྟེ། ཨུནྡི་སླས་པ་ལ། ཀན་རྐྱེན་དུ་བྱས་པའོ། །ད་ཀ་ཞེས་པའི་སྒྲ་ཡང་ཆུ་ལ་ཡོད་དོ། །པཱ་ཐཿའོག་ཏུ་ལྟུང་བས་ཆུ་སྟེ། པཱ་ཏ་བཏུང་བ་ལ་ཨ་སུན་དང་ཐུཊ་འང་ངོ་། །པུཥྐ་ར་ནི། རྒྱས་པར་བྱེད་པས་ཆུ་སྟེ། པུ་ཥ་རྒྱས་པ་ལ། ཀ་རན་རྐྱེན་དུ་བྱས་པའོ། །སརྦ་ཏོ་མུཥཾ་
སྒོ་ཐམས་ཅད་དུ་འགྲོ་བས་ཆུའོ། །ཨམྦུ་ནི་གཞོལ་བར་འགྲོ་བས་ཆུ་སྟེ། ཨ་མི་ལས་ཨ་སུན་རྐྱེན་ནོ། །བྷུཀ་ཨཱ་ག་མའོ། །ཨརྞ། མཐར་འགྲོ་བས་ཆུ་སྟེ། ཨནྟིའི་ཨུཏ་ཀྱང་ངོ་ཞེས་པ་རྗེས་སུ་འཇུག་བཞིན་པ་ལ་སུན་དང་། ནུཊ་འང་ངོ་། །ཏོ་ཡ་སྐྱོང་བར་བྱེད་དོ་ཞེས་པས་སོ། །ནཱི་ར་གཞོལ་བར་བྱེད་པས་
ཆུ་སྟེ། འདི་གཉི་ག་པྲྀ་ཥོ་ད་རལ་སོགས་པའོ། །པཱ་ནི་ཡ་བ་ཏུང་བར་བྱ་བས་ཆུ་སྟེ། པཱ་བཏུང་བ་ལ། ཨཱ་ནི་ཡ་རྐྱེན་དུ་བྱས་པའོ། །ཀྵི་ར་ཟད་པར་བྱེད་པས་ཆུ་སྟེ། ཀྵ་ཎུ་འཚེ་བ་ལ། ཌཱི་ར་ཙ་རྐྱེན་དུ་བྱས་པའོ། །ཨམྦུ། འཆིང་བར་བྱེད་པས་ཆུ་སྟེ། ཨ་བི་འཆིང་བ་ལ། ཤངྒུ་ལ་སོགས་པ་
རྣམས་སོ་ཞེས་པས་ཀུ་རྐྱེན་དུ་བྱས་པའོ། །ཤམྦ་ར། མཆོག་ཏུ་བདེ་བར་བྱེད་པས་ཆུའོ། །མེ་གྷ་པུཥྤ། སྤྲིན་གྱི་མེ་ཏོག་དང་། གྷན་ར་ས། སྤྲིན་གྱི་བཅུད་དེ། དེ་དག་ཆུའི་མིང་གི་རྣམ་གྲངས་སོ། །དེ་ནས་བྷཾ་ག་ལ་སོགས་པ་ཆུའི་རླབས་ཀྱི་མིང་སྟེ། བྷདྷ་དབའ་རླབས་དང་། ཏ་རངྒ་ཆུ་གཉེར་དང་།
ཨཱུརྨི་ཆུ་རླབས་དང་། བཱི་ཙི་ནི་ཆུའི་རིམ་པ་སྟེ། བི་སྨ་ཡ་ཙི་ནོ་ཏི་ཞེས་པས་ཐྲ་ཁོ་ད་ར་ལ་སོགས་པས་བི་ཙི་རུ་བསྒྱུར་བའོ། །དེ་ནས་ལོ་དབའ་རླབས་ཆེན་པོ་སྟེ། དེ་ལྟ་བུ་ལ་སོགས་པ་རྣམས་ཆུ་དང་འབྲེལ་བའི་མིང་དུ་ཤེས་པར་བྱ་སྟེ་གོ་སླའོ། །དེ་ནས་ཉི་མའི་མིང་ལ། པྲྀ་ཐུ་རོ་མ། སྤུ་རིངས་ཞེས་བྱ་
སྟེ། ཁའི་ཕྱོགས་སུ་སྤུ་རིང་པོ་ཡོད་པའོ། །མཏྶྱ་ནི་ཉ་སྟེ། འདི་ཁྱད་པར་དུ་སྦུ་མེད་པའི་ཟླུམ་པོ། །ཛྷཥ་ནི། མ་ཧཱ་པྲཱ་ཎ་ཛྷ་ཥ་སྟེ། སྲོག་ཆེན་པོའི་ཉ་པགས་པ་ལ་འབྱར་བའི་ཛྷ་རཱས་བརྒྱན་པ་རྒྱ་མཚོའི་ཉའོ། །མ་དི་ལས་སྱནའོ། །མཱི་ན། འགྲོ་ལྡན་ཏེ། མཱ་འཇལ་བ་ལ་ནཉ་རྐྱེན་ནོ། །མཱ་སྠཱ་ཞེས་
པ་ལ་སོགས་པས་ཨི་ཉིད་དོ། །བཻ་སཱ་རི་ཎ། རྣམ་པར་འཕྱོ་བ་སྟེ། རྣམ་པ་སྣ་ཚོགས་པས་འཕྱོ་བའི་ཕྱིར་རོ། །ཨཎཱ་ཛ་ནི། སྒོང་སྐྱེས་ཏེ་སྒོང་ལས་སྐྱེས་པའི་ཕྱིར་རོ། །བི་སཱ་ར་ཡང་རྣམ་འཕྱོའོ། །ཤཀ་ལཱི་ནི་གོ་ཆ་ཅན་ཏེ། རོ་ཧི་ཏ་ལ་སོགས་པ་མང་པོ་གོ་ཆ་རགས་པའི་ཕྱིར་རོ། །ག་ཌུ་ཀ། །ཁྲུས་
[296a]མཁན་ཏེ། ག་ཌུ། འཁྲུད་པ་ལ། ཀྭུན་རྐྱེན་དུ་བྱས་པའོ། །ཤ་ཀུ་ལཱརྦྷ་ཀ། ནི་ཤ་ཀུ་ལའི་ཕྲུ་གུ་དང་འདྲ་བས་ཤ་ཀུ་ལའི་བུའོ། །ས་ཧ་སྲ་དཾཥྚ། མཆེ་བ་སྟོང་ལྡན་དང་། པཱ་ཋི་ན། ཉ་ཟན་ཏེ། ཉ་ཏི་མི་ཞེས་བྱ་བ་དང་། ཉ་མིད་ཅེས་ཀྱང་ངོ་། །འདི་ལ་འགའ་ཞིག་པཱ་ཋ་ཞེས་ཀྱང་བྱའོ། །
ཨུ་ལཱུ་པི། སྟེང་དུ་འཕར་དང་། ཤི་ཤུ་ཀ་བྱིས་པ་གསོད་དེ། ཆུ་སྲིན་བྱིས་པ་གསོད་དང་དབྱིབས་འདྲ་བའི་ཉའི་ཁྱད་པར་རོ། །ན་ལ་མཱི་ན་ནི་སྟོབས་ལྡན་ཉ་སྟེ། ཏ་ལ་མཱི་ན་ཞེས་ཀྱང་ཁ་ཅིག་གོ། །པྲཽཥྛི་ན། དྲོ་བའི་ཉ་སྟེ། ཨུ་ཥ་སྲེག་པ་ལའོ། །ཐན་རྐྱེན་དུ་བྱས་པའོ། །རབ་ཏུ་སྲེག་པར་བྱེད་དོ་ཞེས་
པ་ཚིག་ཕྲད་ལས་པྲཽཥྛཱིའོ། །ཤ་ཧ་རི། ལོགས་ཉལ་ཏེ་ལོགས་ཀྱིས་ཉལ་བར་བྱེད་པས་སོ། །དེ་ནས་རུས་སྦལ་གྱི་མིང་ལ། ཀཱུརྨ། རུས་སྦལ་ཏེ་སྨད་པའི་ཤུགས་དང་ལྡན་པས་སོ། །ཀ་མ་ཐ། རུས་སྦལ་ཏེ་འགྲོ་བ་བུལ་བས་སོ། །ཀཙྪ་བ་གློས་འཐུང་སྟེ་རུས་སྦལ་ལོ། །དེ་ནས་ཚིགས་བཅད་
ཕྱེད་ཀྱིས་སྲིན་བུ་པདྨའི་མིང་སྟེ། རཀྟ་པཱ་ནི། ཁྲག་འཐུང་ངོ་། །ཛ་ལཽ་ཀ་ཡང་ཁྲག་འཐུང་སྟེ། ཨུ་ཙ་ཚོགས་པ་ལའོ། །བྱེད་པ་ལ་གྷཉ་སྟེ། དེ་ལྟར་ཡང་། བརྡ་སྤྲོད་པའི་རྒྱུད་ཉུང་དུ་ཀཱ་ཏྱ་ཡ་ནའི་མདོ་ལས། པད། རུ་ཛ། བི་ཤ། སྤྲྀ་ཤ། ཨུ་ཙ་རྣམས་ལ་གྷཉའོ་ཞེས་བཤད་དོ། །ཛ་ལཽ་ཀཱ་ས་
ཡང་དེ་ཉིད་དོ། །དེ་ནས་ཉ་ཕྱིས་ཀྱི་མིང་ལ། མུཀྟ་སྤོ་ཊ་མུ་ཏིག་སྐྱེ་གནས་དང་། ཤུཀྟི་ཉ་ཕྱིས་སོ། །དུང་གི་མིང་ལ་ཤཾ་ཁ་དང་ཀུམྱུའོ། །དེ་ནས་སྦལ་པའི་མིང་ལ། བྷེ་ཀ། མཆོང་འགྲོ་དང་། མཎྜུ་ཀ་སྦལ་པ་དང་། བཪྵཱ་བྷུ་དབྱར་སྐྱེས་སམ་ཆར་སྐྱེས། ཤ་ལཱུ་ར་དང་། བླ་བ་རྐྱལ་མཁན་དང་།
དནྡུ་ར་རྣམས་སོ། །དེ་ནས་རྫིང་བུའི་མིང་ལ། པུཥྐ་རི་ཎི་ཞེས་པ་ཆུ་ལྡན་ནམ་པདྨ་ཅན་ཏེ། པུཥྐ་ར་ཆུ་དང་པདྨ་གཉིས་ཀའི་མིང་སྟེ་ལྡན་པའི་དོན་དུ་ཨི་ནའི་རྐྱེན་སྦྱར་བའོ། །ཁཱ་ཏཾ། བྲུས་ཆུ་སྟེ། ཁ་ན་རྐོ་བ་ལ་ཀྟའི་རྐྱེན་དང་། ཛ་ནས་ན་ཁ་ན་རྣམས་ཀྱི་ཨཱཏའོ། །ཨཱ་ཁཱ་ཏཾ། ཀུན་ཏུ་
བྲུས་པ་སྟེ་རྫིང་བུའོ། །དེ་བ་ཁཱ་ཏ་ཀཾ། ལྷས་བྱས་པའི་རྫིང་སྟེ། ལྷ་དང་ལྷ་མ་ཡིན་གྱི་ཞོ་ཤས་འཚོ་བ་དག་གིས་བྱས་པའོ། །པདྨཱ་ཀ་རཾ་ནི་པདྨའི་འབྱུང་གནས་སུ་གྱུར་པས་རྫིང་བུའོ། །ཏ་ཌཱ་ག། ཆུ་མང་ལྡན་ནོ། །ཀཱ་ས་ར་སྒྲ་ལྡན་ནོ། །ས་ར་སཱི་ར་ནི་ཏོ་ཡ་སཱ་ར་ཞེས་ཏེ། ཆུའི་སྙིང་པོ་ཅན་ནོ། །
[296b]དེ་ནས་འབབ་ཆུའི་མིང་ལ་ན་དཱི་ཆུ་ཀླུང་ངོ་། །ས་རི་ཏ་འབབ་ཆུའོ། །ཏ་རིངྒ་ཎཱི། རླབས་ལྡན་ནོ། །སཻ་བ་ལི་ནཱི། ཉ་ལྕིབས་ཅན་ནོ། །ཏ་ཌི་ནཱི།ངོགས་ལྡན་ནམ་འགྲམ་ལྡན་ནོ། །ཧྲ་དི་ནཱི། སྒྲ་ལྡན་ནོ། །དྷུ་ནཱི། གཡོ་ལྡན་ནོ། །སྲོ་ཏཱ་སྭ་ཏཱི། རྒྱུན་ལྡན་ནོ། །དྭཱི་པ་བ་ཏཱི། གླིང་ཅན་ནོ། །པྲ་བནྟཱི་འབབ་ལྡན་
ནོ། །ནི་མྦ་གཱ། གཞོལ་འགྲོའོ། །ཨཱ་པ་གཱ་མཚོར་འབབ་ཅེས་བྱ་བ་རྣམས་སོ། །དེ་ནས་ཚིགས་བཅད་གཅིག་གིས་ཆུ་བོ་གངྒཱའི་མིང་སྟེ། ག་མ་གཱ་ནི། འགྲོ་ལྡན་མ་ཞེས་བྱ་སྟེ། ག་མི་ལ་གན་གྱི་རྐྱེན་སྦྱར་བའོ། །བིཥྞུ་པ་དཱི། ཁྱབ་འཇུག་རྐང་ལྡན་ཏེ་ཁྱབ་འཇུག་གི་རྐང་པ་ལ་མཆོད་ཡོན་དུ་གྱུར་
པའོ། །ཛ་ཧྣུ་ཏ་ན་ཡཱ། ཞེས་པ་ཛ་ཧྣུའི་བུ་མོ་ཞེས་བྱ་སྟེ། འདི་དྲང་སྲོང་གི་རྒྱལ་པོ་ཛ་ཧྣུས་བཏུངས་ཏེ་སྒྱུགས་པ་ལས་དེའི་བུ་མོ་དང་འདྲ་བར་གྱུར་པས་སོ། །སུ་ར་ནིམྦ་གཱ་ནི་ལྷའི་ཆུ་བོའོ། །བྷ་གཱི་ར་ཐཱི། སྐལ་ལྡན་ཤིང་རྟའི་བུ་མོ་ཞེས་བྱ་སྟེ། རྒྱལ་པོ་སྐལ་ལྡན་ཤིང་རྟས་འདི་འཇིག་རྟེན་དུ་ཕབ་
པས་དེའི་བུ་རྒྱུད་དུ་གྱུར་པས། བྷ་གཱི་ར་ཐ་ལ། བུ་བརྒྱུད་ཀྱི་རྐྱེན་ཨན་སྦྱར་བའོ། །ཏྲི་པ་ཐ་ག། ལམ་གསུམ་འགྲོ་ཞེས་བྱ་སྟེ། མཐོ་རིས་དང་མི་ཡུལ་དང་ས་འོག་གི་ལམ་གསུམ་དུ་འགྲོ་བས་སོ། །ཏྲི་སྲོ་ཏཱ། རྒྱུན་གསུམ་འབབ་ཅེས་བྱ་བ་ཡང་སྔ་མ་བཞིན་ནོ། །བྷཱིཥྨ་སཱུ། འཇིགས་བྱེད་བུ་མོ་
ཞེས་བྱེ་སྟེ་དེ་དག་ཆུ་བོ་གངྒཱའི་མིང་ངོ་། །དེ་ནས་ཚིགས་བཅད་ཕྱེད་ཀྱིས་ཆུ་བོ་ཀ་ལིནྡཱིའི་མིང་སྟེ། དེ་ལ་ཀ་ལིནྡཱི་ནི་རི་བོ་ཀ་ལིནྡཱ་ལས་བྱུང་བས་དེའི་བུ་མོ་ཀ་ལནྡཱའི་བུ་མོ་ཞེས་བྱའོ། །སཱུརྻ་ཏ་ན་ཡཱ་ཉི་མའི་བུ་མོའོ། །ཡ་མུ་ན་ཞེས་པ་ཡང་ངོ་། །ཤ་མ་ན་སྭ་སཱ། ཞི་བའི་སྲིང་མོ་སྟེ་གཤིན་རྗེའི་སྲིང་
མོའོ། །དེ་ནས་ཚིགས་བཅད་ཕྱེད་ཀྱིས་ཆུ་བོ་རེ་བཱ་ཞེས་པའི་མིང་སྟེ། རེ་བ་ཞེས་པའི་ཆུ་བོ་དང་། ནརྨ་ད་ཞེས་པ་ཛ་ལ་ཀེ་ལི་པྲ་དཱ་སྟེ། རྩེད་འཇོའི་ཆུ་བོ་དང་། སོ་མོདྦྷ་བ་ནི་ཟླ་བ་ལས་བྱུང་། མེ་ཀ་ལ་ཀ་ནྱཱ། རི་བོ་མེ་ཀ་ལ་ལས་བྱུང་བས་དེའི་བུ་མོ་སྟེ། རི་བོའི་བུ་མོ་ཞེས་བྱའོ། །དེ་ནས་ཆུ་
བོ་ཤི་ཏའི་མིང་སྟེ། ཀ་ར་ཏོ་ཡ་ནི་ལག་ཆུ་སྟེ། ལྷ་བདེ་བྱེད་ཀྱིས་ལྷ་མོ་གཽ་རཱི་བག་མར་བླངས་པའི་ཆུ་ལས་བྱུང་བས་སོ། །ས་དཱ་ནཱི་རཱི། རྟག་ཏུ་འབབ་སྟེ། འདི་ལས་དུས་རྟག་ཏུ་རྡུལ་དམར་པོ་ཟླ་མཚན་ལྟ་བུ་འབབ་པས་ཏེ། ཁྲག་འབབ་ཅེས་ཀྱང་ངོ་། །བ་ཧུ་དཱ། མང་པོ་སྦྱིན་ནོ། །སཻ་ཏ་བཱ་
[297a]ཧི་ནི་དཀར་པོ་འབབ་སྟེ། ཨརྫུ་ནི་སྲིད་སྒྲུབ་མ་ཉིད་ཀྱི་ཕྱིར་དཀར་པོ་འབབ་ཅེས་བརྗོད་པ་དང་། ཡང་ན་བསིལ་བར་འབབ་པས་སོ། །སི་ཏ་དྲུ་ཞེས་པ་ཡང་བསིལ་འབབ་པོ། །ཤ་ཏ་དྲུ་ནི་བརྒྱར་གྱེས་ཏེ། བུའི་མྱ་ངན་གྱིས་ལྟོ་བར་རྡོ་བཅིངས་ཏེ་ཞུགས་པ་ལ། དྲང་སྲོང་
གནས་འཇོག་གིས་རྣམ་པ་བརྒྱར་བཤིག་པས་བརྒྱར་གྱེས་ཏེ། ཡུལ་ཛཱ་ལནྡྷ་ར་ལ་སོགས་པ་བརྒྱར་འཕགས་ཏེ་གནས་ཞེས་གྲག་གོ། །བི་པཱ་ཤཱ་ནི་ཞགས་པ་གྲོལ་ཞེས་བྱ་སྟེ། བུའི་མྱ་ངན་གྱིས་ཞགས་པ་བཅིངས་ཏེ་ཞུགས་པ་དྲང་སྲོང་གནས་འཇོག་གིས་གྲོལ་བར་བྱས་པས་སོ། །བི་པཱ་
ཤ་ཉིད་བསྡུ་བའི་མཐར་བི་པཱཿཞེས་བྱས་པ་ཡང་ཞགས་གྲོལ་ལོ། །དེ་ནས་མེ་ཏོག་ཨུཏྤ་ལའི་མིང་ཏེ། ཐུན་མོང་བའི་སྒྲ་ཉིད་ཀྱི་ཕྱིར་ཨུཏྤ་ལ་འདི་ལ་ཆུ་སྐྱེས་སྔོན་པོ་ཞེས་པ་ཡང་འཇུག་གོ། །ཨིནྡྲི་ཝ་ར་དབང་མཆོག་དང་། ཨུཏྤ་ལ་དང་། བྷཱུ་རུ་ཧ་ཏི། ས་སྐྱེས་ཞེས་པ་རྣམས་ར་བྷ་སས་བཤད་
དོ། །དགའ་བྱེད་དང་། ཀུ་བ་ལ་ཡ་ཡ་དང་། དབང་མཆོག་དང་། ཆུ་སྐྱེས་སྔོན་པོ་རྣམས་སོ་ཞེས་མཆོག་སྲེད་ཀྱིས་བཤད་དོ། །ཨུཏྤ་ལ་ཞེས་པ་ནི་པཱ་འཐུང་བ་ཨུཏ་སྔོན་མ་ཅན་ལ། ཨུཏྤི་པ་ཏི་སྟེང་དུ་འཐུང་བར་བྱེད་དོ་ཞེས་པས་ཀ་ལ་རྐྱེན་དུ་བྱས་པའི་པྲྀ་ཥོ་དར་ལ་སོགས་པ་སྟེ་སྟེང་འཐུང་
ཞེས་བྱའོ། །ཀུ་བ་ལ་ཡ་ནི་སའི་གདུ་བུ་དང་། ཀུ་བ་ལས་སྟོབས་དང་། སྐབས་གསུམ་གྱི་ལྷག་མར་ཀུ་བི་ཞེས་པ་ཡང་བཤད་དོ། །མེ་ཏོག་ཀུ་མུ་ད་འི་མིང་ལ། སི་ཏ་ནི་དཀར་པོ་དང་། ཀུ་མུ་ད་ནི་ས་དགའ་འམ་ས་མོས་ཏེ། ཀཽ་ར་བ་ནི་ས་སྒྲོགས་རྣམས་སོ། །དེ་ནས་པདྨའི་མིང་ལ།
ཚིགས་སུ་བཅད་པ་གཉིས་ཏེ། པདྨ་ནི། པ་དི་ལས་དྷརྨ་བཞིན་དུ་མན་རྐྱེན་དུ་བྱས་པའོ། །ན་ལི་ནཾ། སྡོང་བུ་ཅན་ཏེ། ན་ལ་ལ་ཨི་ནའི་རྐྱེན་སྦྱར་བའོ། །ཨ་ར་བི་ནཱཾ་ནི་རྩིབས་འབིགས་སོ། །མ་ཧོཏྤ་ལ་ནི་ཨུཏྤ་ལ་ཆེན་པོ་དང་། ས་ཧ་སྲ་པཏྟྲ་འདབ་སྟོང་པ་དང་། ཀ་མ་ལ་ནི་ཆུ་རྒྱན་ཏེ། ཀཾ་ནི་
ཆུ་དང་། ཨ་ལ་རྒྱན་ནོ། །ཤ་ཏ་པ་ཏྲཾ་འདབ་བརྒྱ་པ་དང་། ཀུ་ཤེ་ཤ་ཡང་། ཆུར་ཉལ་དང་། པངྐ་ངུ་ཧི། འདམ་སྐྱེས་དང་། ཏཱམ་རཾ་ས་ནི་ཆུར་གནས་ཏེ། དེ་ལ་ཏཱ་མ་རཾ་གྷྲྀ་ཏ་མརྞཤྩ། ཞེས་པ་ཏཱ་མ་རཾ་ནི་མར་དང་ཆུ་ཞེས་བྱ་སྟེ། ས་ནི་ཏིཥྛ་ཏི་གནས་པའི་དོན་ཏོ། །སཱ་ར་སཾ་ནི། ཆུ་སྐྱེས་སོ། །ས་ར་སཱི་
[297b]རུ་ཧཾ་མཚོ་སྐྱེས་སོ། །བི་ཥ་པྲ་སུ་རྒོ། པད་རྩ་སྐྱེས་སོ། །རཱ་ཛཱི་བ་ནི་ཕྲེང་ལྡན་ཏོ། །ཟེ་འབྲུའི་ཕྲེང་ལྡན་ནོ། །ཨམྦོ་རུ་ཧ་ཆུ་འཁྲུངས་སོ། །པུཎྜ་རཱི་ཀཾ་པདྨ་དཀར་པོའོ། །སཱི་ཏ་ཏམྦོ་ཛ། ཆུ་སྐྱེས་དཀར་པོའོ། །ཆུ་སྐྱེས་དམར་པོ་ལ་མིང་གསུམ་སྟེ། རཀྟ་སཱ་རོ་རུ་ཧ། དེ་ཉིད་དང་། རཀྟོཏྤ་ལ་ཨུཏྤ་ལ་དམར་
པོ་དང་། ཀོ་ཀ་ན་དཾ། པདྨ་དམར་པོ་སྟེ། ཀུ་མུད་དམར་པོ་ལྟ་བུའོ། །དེ་ནས་ན་ལ་དང་ནཱ་ལ་ནི་ཡུ་བའམ་སྡོང་བུའམ་ངར་པ་སྟེ། ཎ་ལ་འཆིང་བར་བྱེད་པའི་ཁམས་ལས་སོ། །མྲྀ་ཎ་ལ་པདྨ་སོགས་ཀྱི་རྩ་བ་དང་། བི་ཤང་ཞེས་པ་ཡང་པདྨའི་རྩ་བའི་དོན་ཉིད་དུ། དཔལ་ལྡན་རྒྱལ་པོ་ཉི་མ་རྣམ་པར་
གནོན་པས་སྤྱོད་པའི་སྙེ་མར་བཤད་དོ། །ཀ་དམྦ། ཆུ་སྐྱེས་ལ་སོགས་པའི་རྩ་བའི་ཚོགས་སོ། །ཥཎྜ་ཞེས་པ་ཡང་ཚལ་ཏེ། ཆུ་སྐྱེས་ལ་སོགས་པའི་རྩ་བའི་འོ། །དེ་ཡང་བྱིངས་རབ་ཏུ་གསལ་བར་སློབ་དཔོན་སྲུང་བས། །ཥ་ཌི་ནད་ལའོ། །ཚོགས་པ་ལ་ཨ་ཙའོ། །ཥཎྜ་བ་ནཾ། པདྨ་ཥཎྜ་
ཞེས་པ་ཥཎྜ་ཚལ་ཏེ་པདྨའི་ཚལ་ལྟ་བུའོ་ཞེས་དཔེར་བརྗོད་པ་བཤད་དོ། །དེ་ནས་ཀར་ཧ་ཊ་དང་། སི་ཕཱ་ཀནྡ་ནི་པདྨའི་སྐོགས་པའོ། །ཀིཉྫེ་ལྐ་དང་ཀེ་ས་ར་ནི་པདྨའི་གེ་སར་རོ། །སཾ་བ་དི་ཀཱ། འདབ་མ་འཁྱིལ་བ་དང་། ན་བ་ད་ལཾ། འདབ་མ་གསར་པའོ། །བཱི་ཛ་ཀོ་ཥ་ནི་ས་བོན་གྱི་མཛོད་དང་།
བཱ་རཱ་ཀ་ཊ་ནི་ཟེའུ་འབྲུ་སྟེ། གཉི་ག་པདྨའི་ལྟེ་བའོ། །དེ་ལྟར་ན། མཐོ་རིས་མཁའ་དང་ཕྱོགས་དུས་བློ། །སྒྲ་སོགས་གར་དང་བཅས་པ་དང་། །ས་འོག་གདེང་ཅན་དམྱལ་བ་ཆུ། །དེ་རྣམས་ཀྱི་ནི་ཚོགས་བཅས་བཤད། །ཅེས་བྱ་སྟེ། དེ་ལ་སྒྲ་སོགས་ཞེས་སོགས་པའི་སྒྲས་གཟུགས་
དང་ཉམས་ལ་སོགས་པ་དང་། གར་དང་བཅས་པས་ནི། གླུ་དང་གར་དང་རོལ་མོ་དང་ལྡན་པ་སྟེ། འདི་ནི་དབྱངས་ཀྱི་སྐབས་སུ་འགྲེལ་པས་བཤད་དོ། །དེ་ཡང་འདི་ལྟར། མཐོ་རིས་ཀྱི་སྐབས་སུ་ནི་ལྷ་ལ་སོགས་པ་དང་། ནམ་མཁའི་སྐབས་སུ་ནི་སྤྲིན་ལ་སོགས་པ་དང་། ཕྱོགས་ཀྱི་སྐབས་
སུ་ནི་ཕྱོགས་ཀྱི་གླང་པོ་བརྒྱད་ལ་སོགས་པ་དང་། དུས་ཀྱི་སྐབས་སུ་ནི་སྒྲ་གཅན་ཞུགས་པ་ལ་སོགས་པ་དང་། བློའི་སྐབས་སུ་རྣམ་པར་དཔྱོད་པ་ལ་སོགས་པ་དང་། སྒྲའི་སྐབས་སུ་ནི་ཨུ་དཱཏྟ་ལ་སོགས་པ་དང་། གཟུགས་དང་ཉམས་པ་ལ་སོགས་པའི་སྐབས་སུ་ནི་གྲགས་པ་དང་སྨད་པ་
[298a]ལ་སོགས་པ་དང་། གར་གྱི་སྐབས་སུ་ན་བྷྲུ་ཀུཾ་པ་ལ་སོགས་པ་དང་། ས་འོག་གི་སྐབས་སུ་བུ་ག་ལ་སོགས་པ་དང་། གདེང་ཅན་གྱི་སྐབས་སུ་ནི་བགས་པ་བརྗེས་པ་ལ་སོགས་པ་དང་། དམྱལ་བའི་སྐབས་སུ་ནི་དཔལ་མེད་ལ་སོགས་པ་དང་། ཆུའི་སྐབས་སུ་ནི་གྲུ་ལ་
སོགས་པ་བཤད་ཅེས་སོ། །མཐོ་རིས་ལ་སོགས་པའི་སྐབས་ཞེས་པར་སོགས་པའི་སྒྲས་ནི་ས་འོག་གོ། །སྐབས་ནི་རབ་ཏུ་བཀོད་པ་སྟེ་ཡོངས་སུ་བཅད་པ་འམ་སྡེ་ཚོམས་སུ་བྱས་པའི་བདག་ཉིད་ཅན་ནོ་ཞེས་བྱའོ། །སློབ་དཔོན་རབ་འབྱོར་ཟླ་བས་མཛད་པའི་འཆི་བ་མེད་པའི་མཛོད་ཀྱི་རྒྱ་ཆེར་
འགྲེལ་པ་འདོད་པ་འཇོ་བ་ལས་སྐབས་དང་པོ་རྫོགས་སོ།། །།དེ་ནས་སའི་སྡེ་ཚན་བཤད་པར་བྱ་སྟེ། ས་ཡི་སྡེ་ཚན་གྲོང་ཁྱེར་དང་། །རི་བོ་དང་ནི་ནགས་ཚལ་དང་། །སྨན་དང་རི་དགས་ལ་སོགས་རྣམས། །མི་དང་བྲམ་ཟེ་རྒྱལ་རིགས་དང་། །རྗེའུ་རིགས་དམངས་རིགས་
ཡན་ལག་བཅས། །ཉེ་བའི་ཡན་ལག་བཅས་འདིར་བརྗོད། །ཅེས་པ་ལ་འདིར་སའི་སྐབས་ཡན་ལག་དང་བཅས་པ་ཉེ་བའི་ཡན་ལག་ལས་ས་ལ་སོགས་པ་བཅུ་རྣམས་ཀྱིས་སའི་སྡེ་ཚན་ཏེ་རྣམ་པ་བཅུར་བཤད་དོ་ཞེས་པ་བསྡུས་པའོ། །རི་དགས་ལ་སོགས་པ་རྣམས་ཞེས་པས་ནི་སེང་གེ་
ལ་སོགས་པ་རྣམས་སོ་ཞེས་པའི་དོན་ཏོ། །ཚིགས་སུ་བཅད་པ་གཉིས་ཀྱིས་སའི་མིང་སྟེ། བྷུཿས་དང་། བྷཱུ་མི་སྐྲུན་བྱེད་དེ། བྷཱུ་ཡོད་པ་ལ། སྔ་མ་ལ་ཀྭི་པ་དང་། ཕྱི་མ་ལ་ཨུ་རྨི་བྷཱུ་མི་སོགས་ཀྱིས་མིའི་རྐྱེན་སྦྱར་བའོ། །ཨ་ཙ་ལ། མི་གཡོ་བ་སྟེ་སའོ། །ཨ་ནནྟ། འདི་ལ་མཐའ་མེད་པས་
མཐའ་ཡས་ཞེས་བྱའོ། །ར་སཱ། བཅུད་ལྡན་ནོ། །བི་ཤྭམྦྷ་རཱ་སྣ་ཚོགས་འགེངས་སོ། །སྠི་རཱ་བརྟན་པ་སྟེ། སྠཱ་གནས་པ་ལ་ཀི་ར་ཙ་རྐྱེན་ནོ། །དྷཱ་ར་འཛིན་མའོ། །དྷ་ར་ཏྲཱི། རྟེན་བྱེད་མའོ། །དྷ་ར་ཎིཿའཆང་བྱེད་མའོ། །ཀྵོ་ཎཱི། སྒྲ་སྒྲོགས་མ་སྟེ། ཀྵུ་སྒྲ་ལ། ཨི་ནིན་རྐྱེན་ནོ། །ཛྱ། རྒྱལ་
བྱེད་དོ། །ཀཱ་ཤྱ་པཱི། འོད་སྲུངས་བྱིན་ཞེས་བྱ་སྟེ། རྒྱལ་པོ་དགའ་བྱེད་དགྲ་སྟ་ཅན་གྱིས་དྲང་སྲོང་འོད་སྲུངས་ལ་རྟ་གཙང་གི་མཆོད་སྦྱིན་གྱི་མཐར་ཡོན་དུ་བྱིན་ཞེས་གྲག་གོ། །ཀྵིཏེ། གནས་ཏེ། ཀྵི་ངེས་པར་གནས་པ་ལ་ཀྟིའོ། །སརྦཾ་ས་ཧ། ཀུན་བཟོད་དེ། ཥ་ཧ་བཟོད་པ་ལ་ཁ་ཤ་རྐྱེན་ནོ། །
[298b]བ་སུ་མ་ཏི། ནོར་ལྡན་མ་སྟེ། གསེར་དང་དངུལ་དང་། ཧཱི་ར་སྟེ་རྡོ་རྗེ་ལ་སོགས་པའི་རིན་པོ་ཆེའི་འབྱུང་གནས་སུ་གྱུར་བས་ལྡན་པའི་དོན་ལ་མ་ཏུབ་རྐྱེན་དུ་བྱས་པའོ། །བ་སུ་དྷཱ། ནོར་འཛིན་ནོ། །ཨུརྦཱི། ཡངས་ལྡན་མའོ། །བ་སུནྡྷ་རཱ། དབྱིག་འཛིན་མའོ། །གཽ་ཏྲཱ། ཆུ་སྐྱོབ་སྟེ། གཽ་ཆུ་དང་།
ཏྲཱ་སྐྱོབ་པའོ། །ཀུ་པ་སྟེ། ཀཻ་སྒྲ་ལ། ཤཾ་ཀུ་སོགས་ཀྱིས་ཀུ་རྐྱེན་ནོ། །པྲྀ་ཐི་བཱི་དང་། པྲྀ་ཐྭཱི། ས་གཞི་དང་སྐྱེད་བྱེད་དོ། །ཀྵྨཱ། བཟོད་བྱེད་དོ། །ཨ་བ་ནི། སྲུང་བྱེད་དོ། །མེ་དི་ནཱི། ཞག་ལྡན་མ་སྟེ། ལྷ་མ་ཡིན་སྦྲང་རྩི་དང་ཤེས་གསལ་ལ་སོགས་པ་བསད་པའི་ཚིལ་གྱི་ཞག་བབས་པ་དང་།
ལྡན་པས་སོ། །མ་ཧཱི། མཆོད་བྱེད་མ་སྟེ། འདི་ལ་མཆོད་པ་བྱེད་པར་གྱུར་པས་སོ། །དེ་ནས་གནས་ཙམ་ལ་མིང་ལྔ་སྟེ། ཛ་ག་ཏཱི། འགྲོ་བ་ལྡན་ནོ། །ལོ་ཀཿ་འཇིག་རྟེན་ནོ། །པིཥྚ་སཾ། གནས་བརྟན་ནོ། །བྷུ་བ་ནཾ། ས་གཞིའི་གནས་སོ། །ཛ་ག་ཏ། སྐྱེ་འགྲོའོ། །འདི་ནི་བྷཱ་ར་ཏའི་
ཡུལ་ཞེས་པ་ལ་འདིར་འཛམ་བུའི་གླིང་གི་སའི་དུམ་བུ་རི་བོ་ཆེན་པོས་བཅད་པའི་ཡུལ་རྣམས་བཤད་པར་བྱ་སྟེ། སྐབས་གསུམ་གྱི་ལྷག་མ་ལས་བཤད་པ། བྷཱ་ར་ཏ་དང་ན་ར་བྷཱུ། །སྐྱེས་བུའམ་ཅི་དང་སེང་གེའི་ཡུལ། །བཟང་པོ་བྱང་གི་སྒྲ་མི་སྙན། །དབྱིག་སྐྱེས་ཨི་ལ་བྲྀ་ཏཾ་དང་། །ཏོག་
གི་ཕྲེང་བ་འདི་རྣམས་ནི། །ས་ལ་གནས་པའི་ཡུལ་ཆེན་དགུ། །ཞེས་སོ། །གཞན་དུ་ནི། ན་ར་བྷཱུ་དང་། མི་འམ་ཅིའི་གནས་སུ། ར་མ་ཎ་དང་། སེང་གེ་མཆོག་དག་རྗོད་པར་བྱེད་དོ། །དེ་ལ་འདི་ནི་འཇམ་བུའི་གླིང་གི་མིའི་འཇིག་རྟེན་ལ། དབང་པོའི་གླིང་དང་། ཀ་མེ་རུའི་གླིང་དང་། གཞོན་ནུའི་གླིང་ལ་
སོགས་པ་གླིང་དགུའི་དབྱེ་བས་ཕྱེ་བའི་དུམ་བུ་དགུ་པ་ནི་དཔག་ཚད་སྟོང་ཕྲག་དགུའོ། །བདག་ཉིད་གངས་ཅན་གྱི་ལྷོ་ཕྱོགས་ཀྱི་རྒྱ་མཚོའི་མཐར་རྒྱལ་པོ་ཁྱུ་མཆོག་ཅེས་བྱ་བ་ནགས་སུ་རབ་ཏུ་བྱུང་སྟེ་བུ་བརྒྱའི་ནང་ནས་བུ་ཐུ་བོ་བྷཱ་ར་ཏ་ཞེས་བྱ་བ་ལ་ཡུལ་འདི་བྱིན་ནས་བྷཱ་ར་ཏས་འདི་བཟུང་བས་བྷཱ་ར་ཏའི་ཡུལ་ཏེ།
དེ་ལྟར་ཡང་། གང་ཕྱིར་ནགས་སུ་རབ་བྱུང་བའི། །ཕ་ཡི་བྷཱ་ར་ཏ་ལ་བྱིན། །དེ་ནས་འདི་ནི་བྷཱ་ར་ཏའི། །ཡུལ་ཞེས་འཇིག་རྟེན་རྣམས་ལ་གྲགས། །ཞེས་སོ། །དྲག་པོས་ནི་འཛམ་བུའི་གླིང་ཉིད་འདོན་ཏོ། །དྲང་སྲོང་རྒྱས་པས་བཤད་པའི་གཞུང་དུ་ནི་འཛམ་བུའི་གླིང་ལ་ཡང་བྷཱ་ར་ཏ་ཞེས་སོ། །གངས་ཅན་གྱི་
[299a]བྱང་ན་རྒྱར་དཔག་ཚད་སྟོང་ཡོད་པའི་མི་འམ་ཅིའི་ཡུལ་ཏེ། དེར་སྐྱེ་དགུ་རྣམས་ཤིང་པླཀྵའི་འབྲས་བུ་ཟ་ཞིང་ཚེ་ལོ་སྟོང་ཕྲག་བཅུ་ཐུབ་པོ། །མི་འམ་ཅིའི་ཡུལ་གྱི་བྱང་ན་ཧེ་མ་ཀཱུ་ཊ་གསེར་གྱི་ཕུང་པོ་ཞེས་བྱ་བའི་རི་བོ་ཡོད་དོ། །དེའི་བྱང་ན་དཔག་ཚད་སྟོང་ཕྲག་བཅོ་བརྒྱད་པའི་སེང་གེ་མཆོག་
ཅེས་བྱ་བའི་ཡུལ་ལོ། །དེར་འཇིག་རྟེན་པ་རྣམས་བུ་རམ་ཤིང་གི་བཅུད་ཟ་ཞིང་ཚེ་ལོ་སྟོང་ཕྲག་བཅུ་གཅིག་ཏུ་འཚོའོ། །དེའི་བྱང་ན་ཏ་རུ་ཎཱ་དི་ཏྱ་སནྣི་བྷོ་ནི་ཥ་དྷ། ཉི་མ་གཞོན་ནུ་དང་མཚུངས་པ། །ནི་ཥ་དྷ་ཞེས་བྱ་བའི་རི་བོ་ཡོད་དོ། །དེའི་བྱང་ཤར་གྱི་ཆ་ན། བཟང་པོ་ཞེས་བྱ་བའི་ཡུལ་ཏེ། མི་རྣམས་ཤིང་
ཀ་དམྤའི་འབྲས་བུ་ཟ་བའོ། །ནུབ་ན་ནི་ཀེ་རུ་མཱ་ལ་མེ་ཏོག་གི་ཕྲེང་བ་ཞེས་བྱ་བའི་ཡུལ་ཏེ། སྐྱེ་དགུ་རྣམས་ཤིང་པ་ན་སའི་འབྲས་བུ་ཟ་བའོ། །བར་ན་ནི་ཨི་ལ་བྲྀ་ཏཾ་ཞེས་བྱ་བའི་ཡུལ་རི་བོས་ཡོངས་སུ་བསྐོར་བའོ། །དེའི་དབུས་ན་རི་རབ་སྟེ་ལྷ་ཐམས་ཅད་གནས་པ་སྐྱེ་དགུ་རྣམས་ཤིང་འཛམ་བུའི་འབྲས་བུ་
ཟ་བའོ། །ཡུལ་གསུམ་པོ་འདི་ནི་དཔག་ཚད་སྟོང་ཕྲག་སུམ་ཅུའི་ཚད་ཅན་ནོ། །ཨི་ལ་བྲྀ་ཏའི་བྱང་ན། ནི་ཥ་དྷ་དང་ཚད་མཉམ་པ་སྔོན་པོ་ཞེས་བྱ་བ་བཻ་ཌཱུརྱའི་རང་བཞིན་གྱི་རི་བོ་ཡོད་དོ། །དེའི་བྱང་ན་སེང་གེའི་ཡུལ་དང་ཚད་མཉམ་པའི་རམ་ཎ་ཞེས་བྱ་བའི་ཡུལ་ཏེ། གང་དུ་མི་རྣམས་ཤིང་ནྱ་གྲོ་དྷའི་
འབྲས་བུ་ཟ་ཞིང་ཚེ་ལོ་སྟོང་ཕྲག་བཅུ་གསུམ་དུ་འཚོའོ། །དེའི་བྱང་ན་དཀར་པོ་ཞེས་བྱ་བ་དངུལ་གྱི་རང་བཞིན་གྱི་རི་བོ་ཡོད་དོ། །དེའི་བྱང་ན་མི་འམ་ཅིའི་ཡུལ་དང་ཚད་མཉམ་པའི་ཉི་རནྨ་ཡ་ཞེས་བྱ་བའི་ཡུལ་ཏེ། གང་དུ་མི་རྣམས་ཤིང་ལ་ཀུ་ཙའི་འབྲས་བུ་ཟ་ཞིང་ཚེ་ལོ་སྟོང་ཕྲག་བཅུ་བཞིར་འཚོ་བའོ། །
དེའི་བྱང་ན་རིན་པོ་ཆེ་ཐམས་ཅད་ཀྱི་རང་བཞིན་སཾ་ག་མ་ཞེས་བྱ་བའི་རི་བོ་ཡོད་དོ། །དེའི་བྱང་ན་བྷཱ་ར་ཏའི་ཡུལ་དང་ཚད་མཉམ་པའི་བྱང་སྒྲ་མི་སྙན་པའི་ཡུལ་ཏེ། གང་དུ་སྐྱེ་དགུ་རྣམས་དཔག་བསམ་གྱི་ཤིང་ལས་ཇི་ལྟར་ན་མངོན་པར་འདོད་པ་འབྱུང་ཞིང་ཚེ་ལོ་སྟོང་ཕྲག་བཅོ་ལྔར་འཚོའོ། །དེ་ལ་བྷཱ་ར་
ཏའི་ཡུལ་གྱི་དབང་ལྡན་ནས་ཤཱ་ར་བ་ཏི་ཞེས་བྱ་བའི་ཀླུང་བདེན་བྲལ་དུ་འབབ་སྟེ་ནུབ་ཕྱོགས་ཀྱི་རྒྱ་མཚོར་འབབ་པོ། །དེ་ནས་འཕགས་པའི་ཡུལ་གྱི་མིང་ལ། མ་དྷྱ་དེ་ཤ། ཡུལ་དབུས་སོ། །མ་དྷྱ་མ་དབུས་སོ། །ཨཱཪྱཱ་བརྟ། འཕགས་འཁྲུངས་ཏེ། ཨཱ་བརྟ། འཁྲུངས་པའོ། །པུཎྱ་བྷཱུ་མི། བསོད་ནམས་
[299b]ས་གཞི་ཞེས་ཀྱང་བྱའོ། །དེ་ནས་ཚིགས་སུ་བཅད་པ་གཅིག་གིས་ལམ་གྱི་མིང་སྟེ། ཨ་ཨ་ནཾ། ལམ་མམ་བགྲོད་པའོ། །བརྟྟྨ། འགྲོ་བྱའམ་ལམ་མོ། །མཱརྒ་ལམ་མོ། །ཨ་དྷྭཱ། ཤུལ་ལམ་མོ། །བནྠཱ་ན་དང་། པ་ཐ་བཱི་དང་། སྲི་དི་རྣིམས་ཀྱང་ལམ་མམ་འཇུག་བྱའོ། །ས་ར་ཎི་དང་། པནྡྷ་ཏི་དང་། པ་
ཏྱ་དང་། བརྟྟྨ་ནི་རྣམས་ཀྱང་ལམ་མོ། །ཨེ་ཀ་པ་དཱི། རྐང་པ་གཅིག་ལྡན་ཏེ། ལམ་ཕྲ་མོའོ། །དེ་ནས་ལམ་བཟང་པོ་ལ་ཚིགས་བཅད་ཕྱེད་དེ། ཨ་ཏི་པནྠཱ་ནི་ལམ་པོ་ཆེ་དང་། སུ་བནྠ་ལམ་བཟང་དང་། སཏྤ་ཐ། བདེན་ལམ་མམ་ལམ་མཆོག་གམ་ལམ་དམ་པ་དང་། ཨརྩི་ཏེ྅དྷྭ་ནི། མཆོད་པར་
བྱ་བའི་ལམ་མོ། །དེ་ནས་བྱ་དྷྭ་དང་། དུ་ར་དྷྭ་ལ་སོགས་པ་རྣམས་ལམ་ངན་པའི་མིང་ངོ་། །དེ་ནས་ག་བྷུ་ཏི་ནི་བ་ལང་ཤིང་རྟ་འམ། བ་ལང་གི་ལམ་གྱི་ཚད་ཅེས་བྱ་བ་སྟེ། དེ་ལ་སོར་མོ་ཉི་ཤུ་རྩ་བཞི་ནི། ཀུཥྐུ་དང་ཧསྟ་ཏེ་ཁྲུ་ཞེས་བྱའོ། །ཁྲུ་བཞི་བརྒྱལ། །ན་ལྭ་ཞེས་པའོ། །ཁྲུ་སྟོང་ཕྲག་བརྒྱད་ལ་ཀྲོ་
ཤ་སྟེ་རྒྱང་གྲགས་ཞེས་བྱ་ཞིང་། གཞུ་འདོམ་སྟོང་ཕྲག་གཉིས་ལ་ག་བླུ་ཏི་ཞེས་བྱ་སྟེ། རྒྱང་གྲགས་དང་གཅིག་གོ། །གཞུ་འདོམ་བཅུའི་ཁྱོན་ནི་གྷཎྜཱ་པ་ཐ་དང་། རཱ་ཛ་མཱརྒ་སྟེ་རྒྱལ་པོའི་ལམ་ཁྲལ་ལམ། དྲིལ་བསྒྲགས་པའི་ལམ་མོ། །སའི་སྡེ་ཚན་ནོ།། །།དེ་ནས་གྲོང་ཁྱེར་གྱི་སྡེ་ཚན་ཏེ། དེ་ལ་
གྲོང་ཁྱེར་ལ་མིང་བདུན་ཏེ། པཱུ་དང་པུ་རཱི་ནི་གྲོང་སྟེ། ཕས་ཀྱི་རྒོལ་བ་དང་། བགྲོད་དཀའ་བ་སྲུང་ཞིང་སྐྱོང་བས་སོ། །གྲོང་བརྒྱད་བརྒྱའི་ཐ་སྙད་དང་ལྡན་པ་ནི་ན་ག་ར་སྟེ་གྲོང་ཁྱེར་རོ། །གང་དུ་རྒྱལ་པོའི་ཕོ་བྲང་དང་ཉེ་བར་གྱུར་པ་ནི་བཏྟ་ནཾ་རྒྱལ་ལམ་མམ་ཕོ་བྲང་འཁོར་རོ། །བུ་ཊ་བྷེད་ནཾ། ནི་ཚོང་ཁང་ངམ་
ཚོང་དུས་ཏེ། ཚོང་པ་རྣམས་འབྱུང་བ་དང་འཇུག་པའོ། །སྠཱ་ནཱི་ཡཾ་ནི། འཇིགས་མེད་གནས་ཏེ། ཅིས་ཀྱང་འཇིགས་པ་མེད་པའི་གནས་སོ། །མིག་མ་ནི་མི་བསྐྱོད་གནས་སོ། །དེ་ནས་ཁང་པའི་མིང་ལ། གྲྀ་ཧ་ཁྱིམ་མམ་ཁབ་བམ་ཚང་ངམ་ཤུབས་སོ། །གེ་ཧ་ཁྱིམ་མམ་ཁང་པའོ། །ཨུད་
བ་སི་ཏཾ་གནས་སོ། །བཤྨེ། ཁྱིམ་མམ་འཇུག་བྱའོ། །པདྨ། གནས་སམ་ཁང་པའོ། །ནི་ཀེ་ཏ་ནཾ། གནས་གཞིའོ། །གཞན་ཡང་བྷ་བ་ནཱ་དང་། གཱ་ར་དང་། མནྡི་རཾ་དང་། ནི་ལ་ཡ་དང་། ཨ་མ་ཡ་ལ་སོགས་པ་ཡང་གནས་ཁང་དང་གནས་གཞི་སོགས་སོ། །དེ་ནས་པརྞ་ཤ་ལ། ལོ་མ་སྤྱིལ་པོ་
[300a]ལ་སོགས་པ་སྟེ། གནས་ཀྱི་ཁྱད་པར་གྱི་མིང་རྣམས་སོ། །དེ་ནས་བཱ་ཏཱ་ཡ་ནཾ་ནི་རླུང་བུ་ག་སྟེ་གློ་སྐར་རཾ་སྐར་ཁུང་ངམ་ཁྲ་མའོ། །ག་བཱཀྵ་ནི། བ་ལང་མིག་སྟེ་དེ་དག་སྐར་ཁུང་གི་མིང་ངོ་། །དེ་ནས་ཁང་བཟངས་ཀྱི་མིང་ལ། ཧརྨི། བསིལ་ཁང་ངམ་བ་གམ་ཅན་ནམ་རྒྱ་ཕིབས་
ཅན་ནམ། པྲ་སཱ་ད། ཁང་བཟངས་སོ། །སཽ་དྷ། གཙང་གནས་སོ། །རཱ་ཛ་ས་ད་ན། རྒྱལ་པོའི་ཁང་པའོ། །སྭསྟི་ཀ། བདེ་ལེགས་ཅན་ནམ་བཀྲ་ཤིས་ལྡན་ནོ། །སརྦ་ཏོ་བྷ་དྲ། ཀུན་བཟངས་སོ། །དེ་ནས་སྟྱ་ག་རཾ་ལ་སོགས་པ་རྐང་པ་གསུམ་གྱིས་བཙུན་མོའི་ཁང་པའི་མིང་སྟེ། སྟྲཱི་ཨ་གཱ་ར།
བཙུན་མོའི་ཁང་པ་ཞེས་པའོ། །གྲོང་ཁྱེར་གྱི་སྡེའོ།། །།དེ་ནས་རིའི་སྡེ་ཚན་ལས་ཐོག་མར་རིའི་མིང་ལ། མ་ཧཱི་དྷྲ། ཞེས་པས་འཛིན་ཏེ་མ་ཧཱི་སྔོན་དུ་ལྡན་པའི་ཌྷྲྀ་ཉ་འཛིན་པ་ལ། མཱུ་ལ་བི་བྷུ་ཛ་ལ་སོགས་པ་བཞིན་དུ་ཀའི་རྐྱེན་སྦྱར་བའོ། །ཤི་ཁ་རི་རྩེ་མོ་ཅན་ནམ་ཟོམ་ཅན་ཏེ། ཤི་ཁ་རའི་སྒྲ་ལ་
ལྡན་པའི་རྐྱེན་ཨི་ནིའོ། །ཀྵྨཱ་བྷྲྀ་ཏ། ས་གཞི་འཆང་བ་འམ་ས་འཛིན་ཏེ། ཀྵྨ་སྔོན་དུ་ལྡན་པའི་བྷྲྀཉ་འཛིན་པ་ལ་རྣམ་པར་འཛིན་པར་བྱེད་དོ་ཞེས་པའི་དོན་ལ་ཀྭིཔ་རྐྱེན་དུ་སྦྱར་རོ། །ཨ་ཧཱརྱ། མི་འཕྲོག་པ་སྟེ། ནཉ་སྔོན་མའི་ཧྲྀ་ཉ་འཕྲོག་པ་ལ་ཎྱ་ཏའོ། །དྷ་ར། འཛིན་པ་སྟེ་ས་འཛིན་པས་སོ། །
སརྦ་ཏ། ཚིག་ཅན་ཏེ། སརྦ་རྫོགས་པ་ལ། །ཨ་ཏ་ཙ་རྐྱེན་ནོ། །ཨ་ཏྲི། རི་བོའོ། །གོ་ཏྲ། ས་སྐྱོབ་སྟེ། འདིར་གོ་བྷུ་བཾ། གོ་ནི་སའོ་ཞེས་སོ། །གོ་རི། གྱེན་དུ་འཕྱུར་ཞེས་པ་སྟེ། གྲཱྀ་གསལ་བར་བྱེད་པ་ལ། རང་གི་ངོ་བོ་ལ་ཨི་ཀི་ཤིཔྟ་རྣམས་སོ་ཞེས་པས་ཨིའི་རྐྱེན་སྦྱར་བའོ། །གཱ་བཱ། ཞེས་
པ་ཡང་རི་བོ་སྟེ། གྲཱྀའི་ཁམས་ལས་ཀ་ནིན་རྐྱེན་དུ་སྦྱར་བའོ། །ཨ་ཙ་ལ། མི་གཡོ་བ་སྟེ་རི་བོའོ། །ཤི་ལ། བྲག་རིའོ། །ཤི་ལོཙྪ་ཡ། རྡོ་བརྩེགས་སོ། །དེ་ནས་རིའི་ཁྱད་པར་ལས་ཁོར་ཡུག་གི་མིང་ལ། ལོ་ཀཱ་ལོ་ཀ། འཇིག་རྟེན་དུ་སྣང་བ་སྟེ། སའི་དཀྱིལ་འཁོར་མཐའ་དག་ལ་ཟླུམ་པོའི་སྣང་
བས་བསྐོར་ཏེ། ར་བར་གྱུར་པ་འདིའི་ནང་གི་ངོས་རྣམས་ཉི་མའི་འོད་ཟེར་གྱིས་རབ་ཏུ་གསལ་བའི་ཕྱིར་དེ་ལྟར་བཤད་དོ། །ཙཀྲ་བཱ་ཌ་ཁོར་ཡུག་གོ། །ཏྲི་ཀུ་ཊ། སུམ་བརྩེགས་ཏེ་རི་བོ་གསུམ་བརྩེགས་པས་གནས་པའོ། །ཏྲི་ཀ་ཀུཊ། རྭ་གསུམ་པ་སྟེ་འདི་ལ་རྩེ་མོ་གསུམ་ཡོད་པས་སོ། །དེ་ནས་
[300b]ཨསྟ་དང་། ཙ་ར་མ་ནི། ནུབ་དང་ཕྱི་མ་སྟེ། ནུབ་རིའི་མིང་ངོ་། །ཨུ་ར་ཡ་དང་། པཱུརྦ་ཤ་རཾ། མདུན་མ་སྟེ། མདུན་རི་འམ་ཤར་རིའོ། །ཧི་མ་བཱན། གངས་ཅན་ལ་སོགས་པ་ཡང་རི་བོའི་བྱེ་བྲག་སྟེ་སོགས་པའི་སྒྲས་མ་ལ་ཡའི་རི་བོ་དང་། རི་བོ་ད་རྡ་ར་ལ་སོགས་པའོ། །དེ་ལ་གངས་ཅན་དང་། གང་
བརྩེགས་དང་། ནི་ཥ་དྷ་སྟེ། འགོག་བྱེད་དང་། རི་མེ་རུ་དང་། རི་སྔོན་པོ་དང་། རི་དཀར་པོ་དང་། རི་སཾ་ག་མའི་མཐར་ཐུག་པ་ཡུལ་བདུན་མཚམས་བཅད་པའི་རི་བོ་རྣམས་སོ། །རི་དབང་ཆེན་དང་། མ་ལ་ཡ་དང་། ས་ཧྱ་དང་། འབིགས་བྱེད་དང་། པ་རི་ཡཱ་ཏྲ་དང་། ཏྲི་པྲ་དང་། ཏཱིཀྵཱ་རྣམས་ནི་བྷཱ་ར་ཏའི་
ཡུལ་གྱི་རིའི་རིགས་བདུན་ནོ། །རི་ཕྲེང་བ་ཅན་ནི་རི་ཁྲུང་ཁྲུང་སྟེ། ཁྲུང་ཁྲུང་ཡང་ཕྲེང་བ་ཅན་ནོ་ཞེས་སྐབས་གསུམ་གྱི་ལྷག་མ་ལས་བཤད་དོ། །རི་རབ་ཀྱི་ནུབ་ན་རི་སྤོས་ཀྱི་ངང་ལྡང་དང་ཚད་མཉམ་པའི་རི་མཱ་ལྱ་བནྟེ་ཕྲེང་བ་ཅན་ཡོད་དོ། །རི་རབ་ཤར་ན་ཆུར་དཔག་ཚད་སྟོང་ཕྲག་གསུམ་ཅུ་རྩ་གཉིས་
ཞེང་དུ་དཔག་ཚད་སྟོང་ཕྲག་གཅིག་འོག་ཏུ་སོན་པའི་རི་བོ་གནྡྷ་མཱ་ད་ན་སྟེ། སྤོས་ཀྱི་ངད་ལྡང་ཡོད་དེ། དེ་ལྟར་རི་བོ་གཞན་རྣམས་ཀྱང་ལུང་ལས་ཤེས་པར་བྱའོ། །དེ་ནས་ཚིགས་བཅད་ཕྱེད་ཀྱིས་རྡོ་བའི་མིང་སྟེ། པཱ་ཥཱ་ཎ། རྡོ་བའོ། །པྲ་སྟ་ར། སྦད་བྱེད་དོ། །གྲ་བ་
ཞེས་པ་གོར་མ་སྟེ། སྔར་རི་བོ་ལ་ཡང་བཤད་པའོ། །ཨུ་པ་ལ། ཙོག་པོའི་རྡོ་བ་སྟེ། ཨུ་པ་ཉེ་བ་དང་། ལ་འཛིན་པར་བྱེད་པའོ། །ཨཤྨ་ན། ཇུ་པོའོ། །ཤི་ལ་རྟུན་བུའི་རྡོ་བའོ། །དྲྀ་ཤད་རྡོའོ་དེ་ནས་རྐང་པ་གཅིག་གིས་རྭའི་མིང་སྟེ། ཀུ་ཊ། བརྩེགས་པའོ། །ཤི་ཁ་ར་ཞེས་པ་གཙུག་
སྐྱེས་སམ། །རྭའི་རྩེ་མོའོ། །ཤི་ཁ་གཙུག་དང་། རུ་ཧ་སྐྱེ་བ་སྟེ། ཤི་ཁཱི་རོ་ཧ་ཏི་ཞེས་པས་རུ་ཧལ་ཌ་རྐྱེན་དུ་བྱས་པའོ། །ཤྲྀངྒ། རྭ་རྩེའོ། །དེ་ནས་རྐང་པ་གཅིག་གིས་རི་གཟར་གྱི་མིང་སྟེ། པྲ་པཱཏ། རབ་ལྟུང་སྟེ། གཡང་སའོ། །ཏ་ཊ། རི་འགྲམ་སྟེ། རི་གཟར་གྱི་འགྲམ་མམ་ངོས་སོ། །བྷྲྀ་གུ་
རི་གཟར་ཏེ། བྷ་སྠ་ལ་ཀུ་རྐྱེན་དང་། ས་དབྱི་བ་དང་། ཡན་ཨ་ཀི་རུ་བསྒྱུར་བའོ། །དེ་ནས་ཀཌ་ཀ། རི་ཞོལ་དང་། ནི་ཏམྦ། རི་ཤམ་མོ། །ནི་ཀུཉྫ་ནགས་དང་། ཀུཉྫ་ནགས་ཚལ་དང་། ལ་ཏཱ་པི་ཧི་ཏཱ། འཁྲི་ཤིང་ཁེབས་ཞེས་བྱ་སྟེ། ནགས་ཚལ་ལོ། །རིའི་སྡེའོ། །དེ་ནས་ནགས་ཀྱི་སྡེ་ལ། ཨཱ་ཊ་བི། ཨ་
[301a]རི་ཎྱཾ་དགོན་པའོ། །བཱི་པི་ནཾ། དགོན་པ་སྟོང་པའོ། །ག་ཧ་ནཾ། ནགས་འཐིབས་པོའོ། །ཀཱ་ན་ནཾ། ནགས་ཚལ་ལོ། །བ་ནཾ། ནགས་སམ་ཚལ་ལོ། །གྲྀ་ཧཱ་རཱ་མ། ཁྱིམ་གྱི་ཀུན་དགའ་ར་བ་སྟེ། ཁྱིམ་དང་ཉེ་བའི་ཀུན་དགའ་ར་བའོ། །ནིཥྐུ་ཊཿངེས་འགྲོའོ། །ཨུ་པ་བ་བ་ནཾ། ཉེ་བའི་ཚལ་
ལོ། །ཀྲྀ་ཏྲྀ་མཾ་བ་ནཾ། བཅོས་མའི་ཚལ་ལོ། །ཀྲྀ་ཌཿརྩེད་མོའི་སའོ། །ཨུཏྻ་ན། སྐྱེད་ཚལ་ལོ། །དེ་ནས་ཕྲེད་དུ་བྱས་པའི་མིང་ལ། བི་ཐྱ་ཕྲེང་བ་དང་། ཨཱ་ལི་དང་། ཨ་བ་ལི་ཡང་ཕྲེང་བ་དང་གྲལ་དང་། པཾ་ཀྟི། ཚར་དུ་དངར་བའི་ཕྲེང་བ་དང་། ཤྲེ་ཎཱི། ཕྲེང་བའི་ཁྲིགས་ཆགས་སོ། །ལེ་ཁ་བཀོད་པའམ་
བྲིས་པའོ། །རཱ་ཛི་གྲལ་རིམས་སམ་ཕྲེང་བ་རྣམས་སོ། །དེ་ནས་ཨདྐུ་ར་ནི་མྱུ་གུ་འམ་ཁྱེའུ་ཁའོ། །ཨ་བྷི་ན་བ། མངོན་པར་སར་པ་སྟེ་གསེར་སྐྱེས་སོ། །ཨུདྦྷི་དི། སྟེང་དུ་འཐོན་པ་སྟེ། ས་བོན་ལས་མྱུ་གུ་སྟེང་དུ་ཕྱོགས་པའི་མིང་ངོ་། །དེ་ནས་ཤིང་ཙམ་གྱི་མིང་ལ་ཚིགས་སུ་བཅད་པ་གཅིག་
སྟེ། དེ་ལ་བྲྀཀྵ། ཤིང་སྟེ། བྲྀཀྵ་སྒྲིབ་པ་ལ། ཨ་ཙའོ། །མ་ཧཱི་རུ་ཧ་ནི་ས་སྐྱེས་ཞེས་བྱ་སྟེ། མ་ཧྱཱཾ་རོ་ཧ་ཏི་ཞེས་པ་ས་ལས་སྐྱེ་བར་བྱེད་དོ་ཞེས་པས་རུ་ཧ་ལ་ཀའི་རྐྱེན་སྦྱར་བའོ། །ཤཱ་ཁི་ཡལ་འདབ་ཅན་ནོ། །བི་ཊ་པཱི། ལོ་མ་ཅན་ཏེ། པཱ་ལ་ཤ་དང་བིཊ་པ་རྣམས་རྣམ་གྲངས་སོ། །པཱ་ད་པ། རྐང་
འཐུང་སྟེ། རྐང་པས་རོ་བཅུད་འཐུང་བར་བྱེད་པས་པཱ་འཐུང་བ་ལ་ཀའི་རྐྱེན་སྦྱར་བའོ། །ཏ་རུ་ཤིང་སྟེ། ཏྲི་ལ་མེ་རུ་བཞིན་དུ་ཨུའི་རྐྱེན་སྦྱར་བའོ། །ཨ་ནོ་ཀ་ཧ། འགྲོ་འགོག་ཅེས་བྱ་སྟེ་ཤིང་ངོ་། །ཀུ་ཋ་ཤིང་ངོ་། །ཤཱ་ལ། འདབ་མ་ཅན་ནམ་ཆེན་པོའོ། །པ་ལཱ་ཤི། སྡོང་པོའི་འདབ་མ་ཅན་ནོ། །དྲུ་མ་
ལྗོན་ཤིང་ངོ་། །ཨ་ག་མ། འགྲོ་མེད་ཅེས་བྱ་སྟེ་ཤིང་ངོ་། །དེ་ནས་ཤིང་མེ་ཏོག་དང་འབྲས་བུས་མཚོན་པར་བྱ་བ་ཁརྫུ་ར་སྟེ། འབྲ་གོ་དང་། ཨ་མྲ་དང་། ཨ་ལ་ཀཱ་ལ་སོགས་པ་ལ། བ་ན་སྤ་ཏྱ། འབྲས་ལྡན་ནགས་ཞེས་བྱ་སྟེ། བ་ནསྤ་ཏི་ལ་བུ་བརྒྱུད་ཀྱི་རྐྱེན་ཎྱ་སྦྱར་བའོ། །མེ་ཏོག་དང་འབྲས་
བུ་མི་སྐྱེ་བས་མཚོན་པ་ཤིང་པ་ན་ས་དང་ཨུ་དུམྦཱ་ར་དང་པླཀྵ་ལ་སོགས་པ་བ་ན་སྤ་ཏི་འབྲས་མེད་ནགས་ཞེས་བྱ་སྟེ་བུ་བརྒྱུད་ཀྱི་རྐྱེན་མེད་པས་སོ། །འབྲས་བུ་སྨིན་པའི་མཐར་འཇིག་པ་ཀ་ད་ལཱི་སྟེ། ཆུ་ཤིང་ལ་སོགས་པ་ལ་ནི། ཨོ་ཥ་དྷི་སྟེ་སྨན་གྱི་ཚལ་ཞེས་བྱའོ། །དེའི་ཕྱིར་དུས་ལ་བབ་པ་ན་
[301b]འབྲས་བུ་སྐྱེད་པའི་ཤིང་རྣམས་ལ། ཨནྡྷྱ་སྟེ། མོ་ཤམ་མིན་པའི་འབྲས་མེད་མིན་པ་དང་། ཕ་ལེ་གྲ་ནི་འབྲས་བུ་འཛིན་པ་ཞེས་བྱ་བ་ལ། འབྲས་བུ་མེད་པ་རྣམས་ལ་མོ་ཤམ་དང་འབྲས་མེད་ཅེས་བྱའོ། །ཕ་ལ་བཱན། འབྲུ་ལྡན་དང་། ཕ་ལི་ན། འབྲས་ཅན་དང་། ཕ་ལཱི་ཤིང་ཐོག་ཅན་ནོ། །དེ་ནས་རྐང་
པ་གསུམ་གྱིས་རྣམ་པར་རྒྱས་པའི་མིང་སྟེ། པྲ་ཕུལླ་རབ་རྒྱས་དང་། ཨུཏྲུལླ། ཤིན་ཏུ་རྒྱས་དང་། སཾ་ཕུལླ། ཡང་དག་རྒྱས་སམ་ཀུན་ཏུ་རྒྱས་དང་། བྱཱ་ཀོ་ཥ སྦུབས་གྲོལ་ཏེ། སྦུབས་ནས་རྣམ་པར་བྱེ་ཞིང་རྒྱས་པའོ། །སྥཊ འཕྲོ་བ་ཅན་ནམ་རྒྱས་པ་འམ་
གསལ་བའོ། །ཕུལླ། ཁ་བྱེ་བ་དང་། བི་ཀ་སི་ཏ། རྣམ་པར་བྱེ་བའོ། །དེ་ནས་རྐང་པ་གསུམ་གྱིས་འཁྲི་ཤིང་གི་མིང་སྟེ། བལླཱི འཁྲི་ཤིང་དང་། བྲ་ཏ་ཏི གུ་གེ་དང་། ལ་ཏ། འཁྲི་ཤིང་ངམ། ལྕང་མ་དང་། པྲ་ཏཱི་ནི། ལོ་མ་དང་། ནཱི་བི་རུ་ཊ། ཡལ་འདབ་དང་། གུལྨ། ལྕུག་མ་དང་། ཨུ་
ལ་པ་ཚང་ཚིང་རྣམས་སོ། །དེ་ནས་ཤི་ཕཱ་ཛཊ། རྩ་ཕྲན་ཏེ། ཤིང་གི་རྩ་བའི་བ་ཐག་གི་རལ་པའོ། །ཤཱ་ཁཱ་ཤི་ཕ། ཡལ་གའི་རྩ་བའོ། །ཨ་བ་རོ་ཧ་ནི་ཡལ་ག་འཕྱང་བའོ། །དེ་ནས་ཤིང་གི་རྩེ་མོའི་ཆའི་མིང་ལ། ཤི་ར། ནི་མགོ་དང་། ཨ་གྲ་རྩེ་མོ་དང་། ཤི་ཁ་རཾ་ཅོ་དོ་འམ་རྩེ་མོའོ། །ཤིང་གི་རྩ་
བའི་མིང་ལ། མཱུ་ལ་རྩ་བའམ་དྲུང་སྟེ། མཱུ་ལ་རབ་ཏུ་གནས་པ་ལ་ཨ་ཙའི་རྐྱེན་ནོ། །བུདྡྷྣ་དང་། ཨཾ་ཧྲི་དང་། ཨཾ་གྷྲི་ཡང་རྐང་པའི་མིང་གི་རྣམ་གྲངས་ཏེ། བུདྡྷྣ་ནི། བུ་དྷ་ཁོང་དུ་ཆུད་པ་ལ། ཨུཥྞ་བཞིན་དུ་ནཀ་གི་རྐྱེན་ནོ། །སྐུ་གཟུགས་ལ་སོགས་པ་བྱར་རུང་བ་ཤིང་མཆོག་གི་ཆ་ལ་མིང་གཉིས་ཏེ།
སཱ་ར། སྙིང་པོ་དང་། མཛྫ། རྐང་མར་རོ། །ཤིང་གི་པགས་པའི་མིང་ལ། ཏྭ་ཀ་ པགས་པ་དང་། བལྐཾ། ལྐོགས་པ་དང་། བལྐཾ་ལཾ། ཤུན་པ་རྣམས་སོ། །དེ་ནས་ཀཱཥྛཾ་དང་ད་རུ་གཉིས་མེ་ཤིང་དང་། ཤིང་བུ་ཞེས་པའོ། །དེ་ནས་ཨནྡྷི་ནཾ་བུད་ཤིང་དང་། ཨིདྷྨཾ་ཡཾ་སྲོག་ཤིང་
དང་། ཨེ་དྷཿཧོམ་ཤིང་དང་། ས་མིད། སྲེག་ཤིང་སྟེ། ལྔ་ནི་སྦྱིན་སྲེག་བྱེད་པའི་ཤིང་གི་མིང་ངོ་། །ཤིང་ལ་སོགས་པའི་བུག་པའི་མིང་ལ། ནིཥྐུ་ཧ། ཁོང་སྟོང་དང་། ཀོ་ཧཱ་རཾ་ནང་ཅན་ནོ། །དེ་ནས་བལླ་རི་གང་བུ་དང་། མཉྫ་རི་སྙེ་མ་སྟེ། མེ་ཏོག་དང་འབྲས་བུ་ལ་སོགས་པའི་ཚོགས་ཀྱི་མིང་ངོ་། །དེ་ནས་ཚིགས་བཅད་
[302a]ཕྱེད་ཀྱིས་འདབ་མའི་མིང་སྟེ། པཏྟྲ། ལྟུང་བྱེད་དེ་འདབ་མ་དང་། པ་ལཱ་ཤཾ། ལོ་མ་དང་། ཙྪ་ད་ན་སྒྲིབ་བྱེད་དང་། ད་ལཾ་འདབ་མ་དང་། པརྞ། ཤིང་ལོ་དང་། ཚ་ད། ལོ་འདབ་བོ། །དེ་ནས་རྐང་པ་གཅིག་གིས་ཡལ་འདབ་ལ་སོགས་པ་ཚོགས་པའི་མིང་སྟེ། པལླ་བ་ལྕུག་མ་
འམ་ཡལ་འདབ་དང་། ཀི་ཤིལ་ཡ། ཡལ་ཚོགས་སོ། །རྐང་པ་གཅིག་གིས་ཡལ་གའམ་ལྕུག་མ་ཚོགས་པས་ཁྱབ་པའི་མིང་སྟེ། བིསྟ་ར་ལྗོན་ཤིང་རྒྱས་པ་ལ། པི་ཊ་པ། མགོ་ལིང་རྒྱས་པའོ། །དེ་ནས་མེ་ཏོག་ལ་མིང་བཞི་སྟེ། སུ་མ་ནས་ཡིད་དགའ་སྟེ། ཡིད་རབ་ཏུ་དགའ་བར་བྱེད་པས་སོ། །
པུཥྤ། རྒྱས་བྱེད་དེ་མེ་ཏོག་གོ། །པྲ་སཱུ་ནཾ། རབ་སྐྱེས་སོ། །ཀུ་སུ་མ། མེ་ཏོག་གོ། །དེ་ནས་མ་ཀ་རནྟ། མེ་ཏོག་གི་རྩི་དང་། པུཥྤ་ས་ར་མེ་ཏོག་བཅུད་དང་། ས་རཱ་ག་མེ་ཏོག་གི་རྡུལ་དང་། སུ་མ་ན་ར་ཛ། ཡིད་བཟང་རྡུལ་ཏེ། དེ་རྣམས་མེ་ཏོག་གི་བཅུད་ཀྱི་མིང་ངོ་། །དེ་ནས་ཤིང་གི་ཁྱད་པར་གྱི་མིང་ལ་
བྱང་ཆུབ་ལྗོན་ཤིང་ལ་མིང་ལྔ་སྟེ། བོ་དྷི་དྲུ་མ། བྱང་ཆུབ་ཤིང་སྟེ། འདིའི་རྩ་བར་སངས་རྒྱས་བཅོམ་ལྡན་འདས་ཀྱིས་བྱང་ཆུབ་མངོན་དུ་མཛད་པས་སོ། །ཙ་ལ་ད་ལ། འདབ་སྐྱོད་ཅེས་བྱ་སྟེ། འདིའི་འདབ་མ་རྟག་ཏུ་གཡོ་བས་སོ། །པིསྤ་ལ་ཡང་བྱང་ཆུབ་ཤིང་སྟེ། རིན་ཆེན་མཛོད་དུ། པིསྤ་ལ་དང་
བྱང་ཆུབ་ཤིང་དང་། ཨ་ཤྭཏྠ་རྣམས་རྣམ་གྲངས་སོ། །ཀུཉྫར་སན། གླང་པོའི་ཟས་ཏེ། གླང་པོ་ཆེ་རྣམས་ཟ་བར་བྱེད་པས་སོ། །ཨ་ཤྭཏྠ རྟ་གནས་སམ། ཁྱད་པར་གནས་ཏེ། ཨ་ཤྭེ་ཏིཥྛ་ཏི་རྟ་ལ་གནས་པར་བྱེད་པས་སུས་ལས་སོ་ཞེས་པས་ཀའི་རྐྱེན་དང་པྲྀ་ཥོ་དར་ལ་སོགས་པའོ། །དེ་ནས་
དནྟ་ཤ་ཋའི་བར་ནི་ཤིང་ཀ་པིཏྠའི་མིང་སྟེ། དེ་ལ་ཀ་པིཏྠ་སྤྲེའུ་ལ་གནས་པས་སྤྲེའུ་གནས་ཏེ། ཀ་སཽ་ཏིཥྛ་ཏི་ཀ་པིཏྠ་ཞེས་སོ། །ད་དྷིཏྠ། ཞོ་བཞིན་གནས་པས་ཞོ་གནས་ཏེ། ད་དྷི་བ་ཏིཥྛ་ཏི་ད་དྷིཏྠ་ཞེས་སོ། །དྲ་ཧཱི་དང་མནྨ་ཐ་ཞེས་པ་ཡང་སྟེ། འཛིན་མ་དང་ཡིད་སྲུབ་ཅེས་བྱའོ། །ད་དྷི་ཕ་ལ་ཞོ་
འབྲས་ཏེ། འདིའི་འབྲས་བུ་ཞོ་ཞིམ་པོ་ལྟར་ཡོད་པས་སོ། །པུཥྤ་ཕ་ལ། མེ་ཏོག་འབྲས་ཏེ། མེ་ཏོག་ལས་འདིའི་འབྲས་བུ་འབྱུང་བས་སོ། །དནྟ་ཤ་ཋ། སོ་རྩེ་ཉམས་བྱེད་དེ། འདིའི་ཆུས་སོལ་གནོད་པས་སོ། །དེ་ནས་ཤིང་ཨུ་དུམྦཱ་ར་ལ་མིང་བཞི་སྟེ། ཨུ་དུམྦཱ་ར་ཞེས་པ་ཏ་སྡེའི་གསུམ་པ་ཅན་ཉིད་
[302b]ཡང་ན་ཨུ་ཌ་མྦ་ར་ཞེས་པར་ཡང་འགྱུར་ཏེ། དེ་ནི་བདུད་འཇོམས་ཞེས་བརྗོད་དོ། །འདྲ་བའི་སྒྲ་ནི་ངེས་པར་བསྟན་པའི་དོན་གྱི་ཕྱིར་རོ། །ཛནྟུ་ཕ་ལ། ཛུནྟུའི་འབྲས་བུའོ། །ཡ་ཛྙཱངྒ་མཆོད་སྦྱིན་ཡན་ལག་གོ། །ཧེ་མ་དུ་གྡྷ་ཀ། གསེར་གྱི་འོ་མ་ཅན་ཏེ། གསེར་གྱི་མདོག་ཅན་གྱི་འོ་མ་འབྱུང་བས་སོ། །དེ་ནས་
ཡོངས་འདུ་ས་བརྟོལ་ལ་མིང་བཞི་སྟེ། ཀོ་བི་དཱ་ར། ས་བརྟོལ་དང་། ཙ་མ་རི་ཀ། རྔ་ཡབ་ཅན་དང་། ཀུདྡྷཱ་ལ། ས་འཇོམས་དང་། ཡུ་ག་པཏྟྲ་འདབ་ཟུང་ཅན་ནོ། །ཤིང་ལོ་མ་བདུན་པའི་མིང་ལ་ཚིགས་བཅད་ཕྱེད་དེ། སཔྟ་པརྞ། ལོ་མ་བདུན་པ་དང་། བི་ཤཱ་ལ་ཏྭ་ཀ། རྒྱ་ཆེན་ཤུན་པ་འམ་ཡངས་པའི་ཤུན་
པའོ། །ཤུན་པ་འཐུག་གོ། །ཤཱ་ར་དི། སྟོན་གྱི་མེ་ཏོག་ཅེས་བྱ་སྟེ། ཤིང་འདི་ལ་སྟོན་ཀ་མེ་ཏོག་འབྱུང་བས། ཤ་རཱ་ཏ་ལ་ལྷག་མ་ལས་ཨཎ་རྐྱེན་དུ་བྱས་པའོ། །བི་ཥ་མཙྪ་ད་མི་མཉམ་འདབ་སྟེ་འདབ་མ་བདུན་པ་ཡིན་པས་སོ། །དེ་ནས་དོང་ཁའི་ཤིང་ལ་མིང་བརྒྱད་དེ། ཨཱ་ར་ག་བ་དྷ། དོང་ཁའོ། །
རཱ་ཛ་བྲྀཀྵ། རྒྱལ་པོའི་ཤིང་ངོ་། །ཤཾ་པཱ་ཀ། འབྲས་སྨིན་ནོ། །ཙ་ཏུ་རཾ་གུ་ལ་སོར་བཞི་པའོ། །ཨཱ་རེ་བ་ཏ། འཁོར་ལོ་འདྲ་བའོ། །བྱཱ་དྷི་གྷཱ་ཏ། ནད་འཇོམས་སོ། །ཀྲྀ་ཏ་མཱ་ལ། མེ་ཏོག་ཕྲེང་བ་སྟེ། སྒེག་པ་གསལ་བ་ལས་མེ་ཏོག་ཕྲེང་བར་བཤད་དོ། །སུ་བརྞ་ཀ། གསེར་མདོག་ཅན་ནོ། །དེ་
ནས་སྐྱུར་རྩི་ཆེན་པོ་ལ་མིང་ལྔ་སྟེ། ཛམྦྷི་ར། སྐྱུར་རྩི་ཆེན་པོའོ། །དནྟ་ཤ་ཋ སོ་གཙེ་སྟེ་སོ་ལ་གནོད་དོ། །ཛམྦྷ། སྐྱུར་མོའོ། །ཛམྦྷཱི་ར་དང་། ཛམྦྷ་ལ་ཡང་དེ་ཉིད་དོ། །དེ་ནས་ཆུ་ལྷའི་ཤིང་ལ་མིང་ལྔ་སྟེ། བ་རུ་ཎ། ཆུ་ལྷ་ཤིང་སྟེ། ཕྱོགས་ཀྱི་བདག་པོར་བཤད་དོ། །བར་ཎ། ར་བ་ཤིང་སྟེ་པྲ་ཀ་རའོ། །
སེ་རུ་དཀར་པོའོ། །ཏཀྟི་ཤཱ་ཀ། ལོ་མ་ཁ་བའོ། །ཀུ་མ་ར་ཀ། གཞོན་ནུ་ཅན་ནོ། །དེ་ནས་བུནྣཱ་ག་ལ་སོགས་པ་ལྔ་ནི་ཀླུ་ཤིང་གི་མིང་ངོ་། །དེ་ནས་པ་རི་བྷཱ་ཏྲ་ལ་སོགས་པ་བཞི་ནི། ནིམྦའི་ཤིང་གི་མིང་ངོ་། །དེ་ནས་ཏི་ནི་ཤ་ལ་སོགས་པ་བདུན་ནི། ཨཀྟི་མུཀྟ་ཀའི་མིང་སྟེ། ཏི་ནི་ས་དང་། སྱནྡ་ན་
འཛག་པའི་ཤིང་དང་། ནི་མཱི། མུ་ཁྱུད་ཤིང་དང་། ར་ཐ་དྲུ། ཤིང་རྟའི་ཤིང་དང་། ཨ་ཏི་མུཀྟ་ཀ། ཤིན་ཏུ་གྲོལ་བ་ཅན་དང་། བཉྫ་ལ། སྣོད་ཤིང་དང་། ཙི་ཏྲ་ཀྲྀཏ། སྣ་ཚོགས་བྱེད་རྣམས་ཏེ། འདི་ཡུལ་བཅོམ་བརླག་ལ་སོགས་པར་སྐྱེའོ། །དེ་ནས་པཱི་ཏ་ན་དང་། ཀ་པཱི་ཏ་ན་དང་། ཨཱ་མྲཱ་ཏ་ཀ་རྣམས་སྐྱུ་
[303a]རུ་རའི་འབྲས་བུའི་ཤིང་གི་མིང་ངོ་། །དེ་ནས་མ་དྷུ་ཀ་ལ་སོགས་པ་ལྔ་ནི་སྦྲང་ཤིང་གི་མིང་སྟེ། མ་དྷུ་ཀ། སྦྲང་ཤིང་དང་། གུ་ཌ་པུཥྤ། བུ་རམ་མེ་ཏོག་སྟེ་འདིའི་མེ་ཏོག་བུ་རམ་བཞིན་དུ་ཞིམ་པས་སོ། །མ་དྷུ་དྲུ་མ་སྦྲང་རྩིའི་ཤིང་དང་། བཱ་ན་པྲ་སྠ། ནགས་སུ་རབ་གནས་དང་། །མ་
དྷུཥྛཱི་ལ་མངར་བ་འཛིན་ཞེས་པ་རྣམས་སོ། །དེ་ནས་པཱི་ལུ་ལ་སོགས་པ་གསུམ་ཡུལ་ཀངྐ་ཎ་ལ་སོགས་པར་སྐྱེ་བ་ཤིད་པཱི་ལུའི་མིང་སྟེ། པཱི་ལུ་དང་། གུ་ཌ་ཕ་ལ་བུར་མ་འབྲས་སམ་འབྲས་མངར་ཏེ། །འདིའི་འབྲས་བུ་བུ་རམ་ལྟར་ཞིམ་པས་སོ། །སྲནྶཱིཿ་འབྲས་བུ་ལྟུང་སྟེ། དེའི་འབྲས་བུ་རྣམས་ལྟུང་
བར་བྱེད་པས་སོ། །ཨཀྵོ་ཌ་དང་ཀརྤ་རཱ་མ་གཉིས་ནི་རི་ལས་སྐྱེས་པའི་ཤིང་པཱི་ལུའི་མིང་ངོ་། །དེ་ནས་པ་ལ་ཤ་ལ་སོགས་པ་བཞི་ནི། ཀིཾ་ཤུ་ཀའི་མིང་སྟེ། པ་ལཱ་ཤ། ལོ་མ་ལྗང་གུའི་མདོག་ཅན་དང་། ཀིཾ་ཤཱུ་ཀ་ནེ་ཙོ་འམ་ཅི་སྟེ། ཡིད་ཤིན་ཏུ་འཕྲོག་པའི་མདོག་ཅན་ཏེ། མཁས་པའི་རྒྱན་གྱིས་དྲིས་
ལེན་ལས། ཅི་འདབ་ཆགས་ནེེ་ཙོ་གཞོན་ནུ་ཚོགས་པར་གྱུར་པ་འམ། ཡང་ན་ནི། དཔྱིད་ཀ་གསར་པའི་མེ་ཏོག་རྒྱས་ཕྱིར་ཀིཾ་ཤུ་ཀའི་ཤིང་ཉིད་དོ་ཞེས་སོ། །པརྞ། ལོ་མའི་མདོག་ཅན་ཏེ། པྲྀ་ཎ་ཚིམ་པ་ལ་ཨ་ཙའོ། །བཱ་ཏ་པོ་ཐ་རླུང་ལ་འཚེ་སྟེ། རླུང་འཇོམས་པའོ། །དེ་ནས་བཉྫུ་ལའི་བར་གྱིས་ཤིང་བེེ་
ཏ་སའི་མིང་སྟེ། རིག་བྱེད་ཀྱི་བསྟན་བཅོས་ལས་ཤིང་ཤུན་སྔར་བཤད་པའོ། །བེེ་ཏ་ས། ཤིང་བེ་ཏ། ཤིང་བེ་ཏ་ས་སྟེ་སྨན་ཤིང་དང་། ར་ཐ། ཤིང་རྟ་ཤིང་དང་། ཨ་པྷྲ་པུཥྤ། སྤྲིན་གྱི་མེ་ཏོག་སྟེ། གང་གི་མེ་ཏོག་སྤྲིན་དང་མཚུངས་པ་སྟེ། དེ་ལྟ་བུ་ལ་སོགས་པ་རྣམས་སོ། །པ་རི་བྱཱ་དྷ་ལ་སོགས་པ་
གསུམ་ནི་ཆུའི་བེེ་ཏ་སའི་མིང་སྟེ། པ་རི་བྱཱ་དྷ་ཡོངས་བསྣུན་དང་། བི་དུ་ལ་དང་། ན་དེ་ཡཱི། ཆུ་ལས་སྐྱེས་ཏེ། ན་དཱི་ཆུའི་གནས་ཉེ་བར་མཚོན་པའོ། །དེ་ནས་སཽ་བྷཱཉྫ་ན་ལ་སོགས་པ་ལྔས་མཛེས་པའི་མིག་སྨན་ཏེ། འདི་དཔྱིད་ཀྱི་དུས་སུ་སྐྱེས་བུ་གཞོན་ནུ་ལང་ཚོ་ལ་བབ་པ་བཞིན་དུ་མཛེས་
པས་སོ་ཞེས་ངོ་མཚར་བའི་སྙེ་མ་ལས་སོ། །ཤི་གྲུ་དང་། ཏིཀྵྞ་གནྡྷ་ཀཿདྲི་རྣོ་བ་དང་། ཨཀྵི་བ། མིག་འདྲ་དང་། མོ་ཙ་ཀ། གྲོལ་བ་ཅན་རྣམས་སོ། །སཽ་བྷཱཉྫ་ན་ཉིད་ལ་ཡང་མེ་ཏོག་དམར་པོ་ཅན་དང་། མེ་ཏོག་དཀར་པོ་ཅན་གཉིས་ཡོད་པའི་མེ་ཏོག་དམར་པོ་ཅན་ལ་མ་དྷུ་ཤི་གྲུ་སྟེ། ཤི་གྲུ་མངར་
[303b]བ་ཞེས་བྱའོ། །ལུང་ཐང་གི་ཤིང་ལ་མིང་གཉིས་ཏེ། ཨ་རིཥྚ། ལུང་ཏང་དང་། ཕེ་ནི་ལ། དབུ་བ་ཅན་ནོ། །དེ་ནས་ཤིང་བིལ་བ་ལ་མིང་ལྔ་སྟེ། བིལྤ་དང་། ཤཎྜི་ལྱ་དང་། ཤི་ལཱུ་ཥ་དང་། མཱ་ལཱུ་ར་དང་། ཤྲཱི་ཕ་ལ་སྟེ། དཔལ་འབྲས་རྣམས་སོ། །དེ་ལ་ཐུབ་པ་དྲང་སྲོང་གི་རབ་ཏུ་དབྱེ་བས། མཱ་ལཱུ་ར་དང་། ཤཎྜི་
ལྱའོ་ཞེས་སོ། །དེ་ནས་ཤིང་བླཀྵ་ལ་མིང་གསུམ་ཏེ། བླཀྵ། ཞེས་པ་ལ་པྲ་ཀྵ་ར་ཏི་པྲ་ཀྵ་ཞེས་པ་རབ་ཏུ་འགྱུར་བར་བྱེད་པས་པྲཀྵ། རབ་འགྱུར་ཏེ། དེ་ཉིད་ཀ་པི་རི་ཀ་ལ་སོགས་པས་ར་ཡིག་ལ་རུ་བསྒྱུར་བས་པླ་ཀྵའོ། །ཛཊཱི། རལ་པ་ཅན་ནོ། །པརྐ་ཊི་རྣམས་སོ། །ནྱ་གྲོ་དྷ་ལ་སོགས་པ་གསུམ་ནི་
བ་ཊིའི་ཤིང་གི་མིང་ཏེ། ནྱ་གྲོ་དྷ་དང་། བ་ཧུ་པཱ། རྐང་མངས་དང་། བ་ཊ་རྣམས། སོ། །དེ་ནས་དྲུག་ནི་ཞུ་མཁན་གྱི་མིང་སྟེ། ག་ལ་བ། ཞུ་མཁན་དང་། ས་བ་ར་དང་། ལོ་དྷྲ་ནི། ལོ་ཧི་ཏ་སྟེ་དམར་པོ་དང་། ཏྲི་རཱི་ཊ་དང་། ཏིལྤ་དང་། མཱརྫ་ན་དག་བྱེད་རྣམས་སོ། །དེ་ནས་ཨཱ་མྲ་ལ་མིང་གསུམ་སྟེ། ཨཱ་མྲ་
དང་། ཙཱུ་ཏ་འཛག་བྱེད་དང་། ར་སཱ་ལ་རོ་ལྡན་ནོ། །ཨཱ་མྲ་ཁྱད་པར་ཅན་ལ། ས་ཧ་ཀཱ་ར། ལྷན་ཅིག་བྱེད་པ་དང་། སཽ་བྷ་ཨཱ་མྲ་ཞིམ་པོ་ཞེས་པ་གཉིས་སོ། །དེ་ནས་ཚིགས་སུ་བཅད་པ་ཕྱེད་ཀྱིས་གུ་གུལ་ཤིང་གི་མིང་སྟེ། དེ་ལ་ཀུམྦྷ། བུམ་ཅན་ནོ། །ཨུ་ལུ་ཁ་ལ་དང་། ཀཽ་ཤི་ཀ་དང་། གུགླུ་ལུ་དང་
པུ་ར་ཞེས་པ་རྣམས་སོ། །དེ་ནས་མིང་ལྔ་ནི་སེ་ལུ་སྟེ། དེ་ཉིད་དང་། ཤླེ་ཥྨ་ཏ་ཀ། བད་ཀན་འཇོམས་དང་། ཤཱི་ཏ། དཀར་པོ་དང་། ཨུ་དྷ་ལ་དང་། བ་ཧུ་བཱ་ར་ཀ་འཁོར་མང་ཅན་ནོ། །ཚིགས་བཅད་ཕྱེད་ཀྱིས་ཤིང་པི་ཡ་ལའི་མིང་སྟེ། རཱ་ཛཱ་ད་ནཾ། རྒྱལ་པོའི་བྱིན་ནོ། །པི་ཡཱ་ལ་དགའ་བྱེད་འབྲས་མངར་
ཏེ། འདིའི་འབྲས་བུ་ལས་ཆུ་མངར་པོ་འབྱུང་བས་སོ། །སནྣ་ཀ་དྲུ་དང་། དྷ་ནུཿཔ་ཊ་ཡང་དེ་ཉིད་དོ། །དེ་ནས་ཟབ་མོ་ལ་སོགས་པ་མིང་བདུན་ནི་དཔལ་གྱི་ལོ་མའི་སྟེ། གམྦྷཱི་ར་ཟབ་མོ་དང་། སརྦ་ཏོ་བྷ་དྲ། ཀུན་བཟང་དང་། ཀཱཤྨ་རི་དང་། མ་དྷུ་པརྞི་ཀཱ། ལོ་མ་མངར་བ་དང་། ཤྲཱི་པརྞཱི་དཔལ་གྱི་ལོ་མ་དང་།
བྷ་དྲ་པ་རྞཱི། ལོ་མ་བཟང་དང་། ཀཱཤྨཪྻ་རྣམས་སོ། །དེ་ནས་ཀརྐནྡྷྱ་ལ་སོགས་པ་གསུམ་ནི་རག་ཆུང་གི་མིང་ངོ་། །དེ་ནས་ཀོ་ལ་ལ་སོགས་པ་བཞི་ནི་རྒྱ་ཤུག་གི་འབྲུའི་ཤིང་ངོ་། །དེ་ནས་ལྔ་ནི་དགང་གཟར་ཤིང་གི་མིང་སྟེ། སྭཱ་དུ་ཀཎྜ་ཀ། ཚར་མ་ཞིམ་པ་དང་། བི་ཀདྐ་ཏ་དང་། སྲུབ་བྲྀཀྵ། དགང་
[304a]གཟར་ཤིང་དང་། གྲནྠི་ལ། ཚིགས་ཅན་ནམ་ཚིགས་མང་དང་། བྱཱ་གྷྲ་པཱ་ད་སྟག་གི་རྐང་པ་རྣམས་སོ། །དེ་ནས་གཉིས་ནི། ཨཻ་ར་བ་ཏ། ས་སྲུང་དང་། ནག་རདྒ་ཀླུ་ཤིང་སྟེ་གཉིས་པོ་རྣམ་གྲངས་སོ། །དེ་ནས་གཉིས་ནི། ན་དེ་ཡ། སྐྱུར་རྩི་དང་། བྷཱུ་མི་ཛམྦུ་ ས་ཡི་ཛམྦུའོ། །འདི་
བཞི་ཀའང་ཀླུ་ཤིང་ངོ་ཞེས་ཀ་ལིངྒ་པ་བཞེད་དོ། །དེ་ནས་བཞི་ནི་ཤིང་ཏིནྡུ་ཀའི་མིང་སྟེ། ཏིནྡུ་ཀ་དང་། སྥུ་རྫ་ཀ་དང་། ཀཱ་ལ་སྐནྡྷ་ ནག་པོའི་ཕུང་པོ་དང་། ཨ་སི་ཏི་སཱ་ར་ཀ། རྐང་མར་ནག་པོ་རྣམས་སོ། །ཀ་ཀེནྡུ་ལ་སོགས་པ་བཞི་ནི། མརྐ་ཊའི་ཤིང་གི་མིང་ཏེ། ཀཱ་ཀེནྡུ། བྱ་རོག་ཟླ་བ་དང་། ཀུ་ལ་ཀ་
རིགས་ཅན་དང་། འཇམ་དཔལ་གྱི་བྱཱ་ཀར་ཎཱི་འགྲེལ་བ་མཛད་པའི་སློབ་དཔོན། བྱ་རོག་པཱི་ལུ་ཀ་དང་། ཀཱ་ཀ་ཏིནྡུ་ཀ་རྣམས་སོ། །གོ་ལིདྷ་ལ་སོགས་པ་ལྔ་ནི་མ་ག་དྷ་ལ་སོགས་པར་གྷཎྜ་པཱ་ཊ་ལ། དྲིལ་བུས་ཁེབས་པ་ཞེས་གྲགས་པའི་ཤིང་གི་མིང་ངོ་། །དེ་ནས་གསུམ་ནི་ཏི་ལ་ཀ་ཞེས་བྱ་བ་འདབ་མ་རིང་པོའི་ཤིང་
གི་མིང་ངོ་། །ཀྲ་མུ་ཀ་ལ་སོགས་པ་བཞི་སླར་ཡང་ཞུ་མཁན་གྱི་མིང་སྟེ། ཀྲ་མུ་ཀཱ་དང་། པིཌྜཱ་ཀི་དང་། པིཌྜཱ་དང་། ལཀྵཱ་པྲ་སཱ་ད་ན། རྒྱ་སྐྱེགས་དངས་བྱེད་ཅེས་བྱ་སྟེ། འདི་བཅུག་པས་རྒྱ་སྐྱེགས་ལས་ཁུ་བ་མྱུར་དུ་འབྱུང་བར་བྱེད་ཅིང་རྒྱ་སྐྱེགས་དངས་པར་བྱེད་པའོ། །ནཱུ་ད་ལ་སོགས་པ་དྲུག་ནི་ཨ་ཤྭཏྠ་
དང་རྣམ་པ་འདྲ་བ་ཚངས་པའི་ཤིང་གི་མིང་སྟེ། དྲུག་ནི། ཀྲ་མུ་ཀ་དང་། པཊྚི་ཀཱ་དང་། ལོདྷྲི་དང་། གུ་ད་ཀ་དང་། བྷ་དྲ་དང་། མུསྟ་ཀ་རྣམས་སོ། །ནཱི་པ་ལ་སོགས་པ་བཞི་ནི་ཤིང་ཀ་དམྤའི་མིང་སྟེ། ནཱི་པ་ནི་ ན་ཡ་ཏི། མོ་དཾ་ནཱི་པ་ཞེས་པ་དགའ་བ་འདྲེན་པར་བྱེད་པས་ནཱི་པ་སྟེ། ནཱི་པ་པྲི་ཡ་ཀ་དགའ་
བྱེད་དགའ་བ་འདྲེན་བྱེད་དོ། །ཀ་དམྦ་ཚོགས་ཅན་ནོ། །ཧ་ལི་གཤོལ་ལྡན་ནོ། །པྲི་ཡ་དགའ་བྱེད་དོ། །བཱི་ར་པྲྀཀྵ་ལ་སོགས་པ་བཞི་ནི། བྷལླ་ཏ་ཀའི་མིང་སྟེ། བཱི་ར་བྲྀཀྵ་དཔའ་བོའི་ཤིང་ངོ་། །ཨ་རུཥྐ་ར་ཞེས་པ་ལ། ཨ་དུརྦྲ་ཎ་ཞེས་ཏེ། ཨ་རུ་ནི་རྨའོ་ཞེས་པས་རྨ་བྱེད་ཅེས་བྱའོ། །ཨགྣི་
མུ་ཁ་མེ་གདོང་ངོ་། །བྷལླ་ཏ་ཀཱི་རྣམས་སོ། །གརྡ་བྷནྡ་ལ་སོགས་པ་ལྔ་ནི། གདྡྷ་མུཎྜ་ཞེས་གྲགས་པའི་ཤིང་སྟེ། འདིའི་ཚེར་མ་དང་འདབ་མ་དང་འབྲས་བུ་རྣམས་ཨ་ཤྭཏྠ་དང་མཚུངས་སོ། །བྷུ་རྫ་ལ་སོགས་པ་གསུམ་ནི་སྟག་པའི་མིང་སྟེ། བྷུརྫ། གྲོག་ཅན་དང་། ཙརྨི་ཙརྨི་པགས་པ་ཅན་
[304b]དང་། མྲི་དུ་ཏྭ་ཀ། ཤུན་པ་འཇམ་པོ་ཅན་ཞེས་པ་རྣམས་སོ། །དེ་ནས་པིཙྪ་ལ་སོགས་པ་ལྔ་ནི། ཤིང་ཤལྨ་ལའི་མིང་སྟེ། པིཙྪ་ལ་ནི། མཇུག་མ་ཅན་ཏེ། འདི་ལ་མཇུག་མ་ལྡན་པས་སོ། །སྤྲུ་རཱ་ཡུཿནི་ཚེ་བརྟན་ཏེ། རིང་དུ་འཚོ་བས་སོ། །རོ་ཙ་ན་ལ་སོགས་པ་གཉིས་ནི་ཀཱ་ཤམྦི་ལ་ཞེས་གྲགས་
པའོ། །ཙི་རི་བིལྦ་ལ་སོགས་པ་བཞི་ཀྲ་རཉྫའི་མིང་ངོ་། །པྲ་ཀཱིརྻལ་སོགས་པ་བཞི་ནི་ཀ་རཉྫ་ཚེར་མ་ཅན་གྱི་མིང་དང་། ཥཌྒནྠཱ་མདུད་པ་དྲུག་པ་ལ་སོགས་པ་ནི་ཀ་རཉྫའི་དབྱེ་བའོ། །རོ་ཧཱི་ལ་སོགས་པ་བཞི་ནི། སེ་འབྲུའི་ཤིང་གི་མིང་སྟེ། པླཱ་ཧ་ཤ་ཏྲུ་ནི་མཆིན་དགྲ་སྟེ། མཆིན་ནད་འཇོམས་པས་སོ། །
དཱ་ཌི་མ་པུཏྤ་ཀ་སེ་འབྲུའི་མེ་ཏོག་ཅན་ནོ། །གཱ་ཡཱ་ཏྲཱི་ལ་སོགས་པ་བཞི་ནི་སེང་ལྡེང་གི་མིང་སྟེ། གཱ་ཡཱ་ཏྲཱི། གླུ་ལེན་མའོ། །དེ་ནས་སེང་ལྡེང་གི་ཁྱད་པར། བི་ཌ་ཁ་དི་ར་ནི། བཤང་བའི་སེང་ལྡེང་སྟེ། ཆུ་མེད་པའི་མྱ་ངམ་གྱི་ཐང་དུ་སྐྱེ་བ་བཤང་བ་དང་འདྲ་བའི་དྲི་ཅན་ནོ། །དེ་ཉིད་ཚིལ་འཇོམས་པས་
ཨ་རི་མེ་དང་། ཚིལ་དགྲ་ཞེས་བྱ་བའོ། །ཁ་དིར་སི་ཏ། སེང་ལྡེང་དཀར་པོ་དང་། སོ་མ་བལྐ་ཟླ་བའི་ཡལ་ག་དག་རྣམ་གྲངས་སོ། །དེ་ནས་ཤིང་བྱཱ་གྷྲ་པུཙྪ་ལ་སོགས་པ་བཅུ་གཅིག་ནི་ཤིང་ཨེ་རཎྜའི་མིང་སྟེ། བྱ་གྷྲ་པུཙྪ་སྟག་གི་མཇུག་མ་དང་། གནྡྷརྦ་ཧ་སྟ་ཀ་དྲི་ཟའི་ལག་པ་དང་། འདིའི་འདབ་
མ་སོར་མོ་ལྔ་པའི་བདག་ཉིད་དུ་ཡོད་པས་སོ། །པཉྩཱདྒུ་ལ། སོར་མོ་ལྔའོ། །ཤ་མི་ལ་སོགས་པ་གསུམ་ནི་ཤིང་ཤ་མཱའི་མིང་ངོ་། །པཎྜི་ཀ་ལ་སོགས་པ་དྲུག་ནི་མྱོས་བྱེད་ཤིང་སྟེ། མ་ཡ་ན་ཞེས་གྲགས་པའོ། །ཤ་ཀྲ་པཱ་ད་པ་ལ་སོགས་པ་ནི་བརྒྱ་བྱིན་རྐང་འཐུང་སྟེ། དེ་བ་དཱ་རུའི་མིང་དྲུག་སྟེ། པཱི་ཏ་དཱ་རུ་
ཤིང་སེར་དང་། དཱ་རུ་ཤུག་པ་དང་། པཱུ་ཏ་ཀཱཥྛ་དང་། ཚི་ཅན་ཤིང་ངོ་། །དེ་ནས་པཱ་ཊ་ལ་ལ་སོགས་པ་བདུན་ནི་ཤིང་སྐྱ་ནར་གྱི་མིང་ངོ་། །བྱཱ་མ་ལ་སོགས་པ་བཅུ་གཉིས་ནི་ཤིང་པྲི་ཡཾ་གུའི་མིང་སྟེ། ཤྱཱ་མ་ནི། །སྟོ་བསངས་སོ། །པྲི་ཡཾ་གུ་དགའ་བྱད་དོ། །པྲི་ཡ་ཀ་དེ་ཉིད་དོ། །མ་ཎྜཱུ་ཀ་
པ་རྞལ་སོགས་པ་བཅུ་གཉིས་ནི་ཤིང་དམར་གྱི་ཚང་སྟེ། །མཎྜུ་ཀ་ཕརྞ་སྦལ་ངའི་འདབ་མ་སྟེ། །འདབ་མ་སྦལ་བའི་དབྱིབས་འདྲ་བས་སོ། །འདིའི་མིག་གི་སྐབས་སུ་ཕྲེང་བསྐྱུར་བ། །འབྲུ་པྲི་ཡཾ་སྐུ་དང་། །ཤིང་དྲི་ཡཾ་ཀུ་ཡ་བྱེད་པར་མངོན་ནེ། །ཤོཎ་ཀ་དམར་པོའོ། །ཨར་ལུ་ནི་དམར་སྐྱ་སྟེ། ཨ་རུ་ཎ་ཉིད་ཀ་པི་ལི་ཀ་ལ་སོགས་པས་བསྒྱུར་བས་སོ། །ཏིཥྱ་
[305a]ཕ་ལ་ལ་སོགས་པ་བཞི་ནི་སྐྱུ་རུ་རའི་ཤིང་གི་མིང་སྟེ། ཏི་ཥྱ་ཕ་ལ་ནི་རྒྱལ་འབྲས་སོ། །ཨཱམླ་ཀཱི། སྐྱུ་རུ་རའོ། །ཨ་མྲྀ་ཏཱ་བདུད་རྩི་ཅན་ནོ། །བ་ཡཿསྠཱ། ན་ཚོད་གནས་བྱེད་དེ། ན་ཚོད་དང་ལང་ཚོ་བརྟན་པར་བྱེད་པས་སོ། །དེ་ནས་བཱི་བྷི་ཏ་ག་ལ་སོགས་པ་དྲུག་ནི་བ་རུ་རའི་མིང་སྟེ། བི་བྷཱི་ཏ་ཀ་ནི་
བ་རུ་རའོ། །བྷཱུ་ཏ་བཱ་ས། འབྱུང་པོའི་གནས་སོ། །ཀ་ལི་དྲུ་མ་རྩོད་པའི་ཤིང་ངོ་། །དེ་ནས་ཨ་བྷ་ཡ་ལ་སོགས་པ་ཚིགས་སུ་བཅད་པ་གཅིག་གིས་ཨ་རུ་རའི་མིང་སྟེ། ཨ་བྷ་ཡ་ནི་འཇིགས་མེད་དེ། ནད་ཀྱི་འཇིགས་པ་མེད་པས་སོ། །ཨ་བྱ་ཐ་ནི་ནད་མེད་དོ། །བ་ཐྱཱ་ནི་ཕན་པ་ཅན་ནོ། །བ་ཡཿསྠཱ་ན་ཚོད་གནས་
བྱེད་དོ། །པཱུ་ཏ་ན། ཚི་ཅན་ནོ། །ཨ་མྲྀ་ཏཱ། བདུད་རྩི་ཅན་ནོ། །ཧ་རི་ཏ་ཀཱི། ཨ་རུར་སྟེ་འཕྲོག་བྱེད་ཅེས་བྱའོ། །ཧེ་མ་བ་ཏཱི་གསེར་ལྡན་ནོ། །ཙེ་ཏ་ཀཱི་སེམས་བྱེད་དོ། །ཤྲེ་ཡ་སཱི་དཔལ་ལྡན་ནམ་དགེ་ལེགས་ཅན་ནོ། །ཤི་བ་ཞི་བྱེད་དོ། །དེ་ནས་པི་ཏ་དྲུ་ལ་སོགས་པ་གསུམ་ནི་ཐང་ཆུ་ཤིང་གི་མིང་སྟེ།
བཱི་ཏ་དྲུ། ཤིང་སེར་དང་། ས་ར་ལ། བཅུད་འཛིན་དང་། པཱུ་ཏི་ཀཱཥྛ། ཐང་ཆུ་ཤིང་ངོ་། །དེ་ནས་དྲུ་མོ་ཏྤལ་ལ་སོགས་པ་གསུམ་ནི། ཨུཏྤལ་ཤིང་གི་མིང་སྟེ། དྲུ་མོཏྤ་ལ། ཨུཏྤ་ལ་ཤིང་དང་། ཀརྞི་ཀཱ་ར། ནི་ཀནྨི་ཡཱ་ར་ཞེས་གྲགས་པ་པདྨ་དང་། ཚད་མཉམ་པ་མེ་ཏོག་སེར་པོ་ཅན་ནོ། །དེ་ནས་ཀཎྜ་
ཕ་ལ་དང་པ་ནས་གཉིས་ཚེར་འབྲས་ཅན་གྱི་ཤིང་སྟེ། འདིའི་འབྲས་བུ་ལ་ཚེར་མ་ཡོད་པས་སོ། །ནི་ཙུ་ལ་ལ་སོགས་པ་གསུམ་ནི་ཆུ་སྐྱེས་ཤིང་གི་མིང་སྟེ། དེ་ནས་དྲུག་ནི། སྔོན་གྱི་ལོ་ཙཱ་བ་རྣམས་ཀྱིས་དོང་ཀར་བསྒྱུར་སྣང་། ཀཱ་ཀོ་དུམྦཱ་ར་སྟེ། བྱ་རོག་ཨུདུམྦཱ་རའི་མིང་ངོ་། །དེ་ནས་ཨ་རིཥྚ་ལ་སོགས་པ་དྲུག་
ནིམྦའི་ཤིང་གི་མིང་ངོ་། །དེ་ནས་ལྔ་ནི་ཨ་ག་རུའི་མིང་སྟེ། པིཙྪི་ལ་འཇུག་མ་ཅན་དང་། ཨ་གུ་རུ། ཨ་ག་རུར་གྲགས་པ་དང་། ཤིནྴཱ་པ་དང་། ཀ་པི་ལ། སེར་སྐྱ་དང་། བྷསྨ་གརྦྷ། ཐལ་བའི་སྙིང་པོ་ཅན་རྣམས་སོ། །དེ་ལ་པིཙྪི་ལ་ནི་ཤིང་ཤལྨ་ལི་ལ་ཡང་བཤད་དོ། །དེ་ནས་གསུམ་ནི་ཤིང་ཤྲི་ཥའི་
མིང་ངོ་། །དེ་ནས་ཙམྤེ་ཡ་དང་། ཙམྤ་ཀ་དང་། ཧེ་མ་པུཥྤ། གསེར་གྱི་མེ་ཏོག་རྣམས་ཙམྦ་ཀའི་མིང་སྟེ། འདིའི་མེ་ཏོག་གསེར་གྱི་མདོག་ཏུ་ཡོད་པས་སོ། །བཉྫུ་ལ་ནི་ཨ་ཤོ་ཀ་སྟེ། དྲག་པོ་ཆུང་མ་མི་འདོད་པས་ཤིང་ཨ་ཤོ་ཀའི་འོག་ཏུ་དཀའ་ཐུབ་སྤྱད་པས་གཽ་རཱི་བསམ་པ་ཡོངས་སུ་རྫོགས་པས་ཨ་
[305b]ཤོ་ཀ་སྐྱེས་པས་ཤིང་འདི་ལ་ཨ་ཤོ་ཀ་སྟེ་མྱ་ངན་མེད་དོ། །དེ་ནས་ཙཱམྤེ་ལ་སོགས་པ་བཞི་ནི་ནཱ་ག་གེ་སར་གྱི་མིང་སྟེ། ཀེ་སར་ནི་གེ་སར་ཅན་ནོ། །ཀཱཉྩ་ནཱ་ཧྭ་ཡ། གསེར་མིང་ཅན་ནོ། །དེ་ནས་ལྔ་ནི་རྒྱལ་བྱེད་ཀྱི་མིང་སྟེ། ཛ་ཡཱ་རྒྱལ་བ་དང་། ཛ་ཡནྟི། རྒྱལ་བྱེད་དང་། ཏརྐཱ་རི། རྟོག་པའི་དགྲ་དང་
ནཱ་དེ་ཡཱི། ཆུ་ཀླུང་སྐྱེས་དང་། བཻ་ཛ་ཡནྟི་ཀཱ། རྣམ་པར་རྒྱལ་བྱེད་དེ། དེ་ནས་ཤྲཱི་པ་རྞ་ལ་སོགས་པ་ལྔ་ནི་ཙནྡན་དཀར་པོའི་མིང་སྟེ། ཤྲཱི་པརྞ་དཔལ་གྱི་ལོ་མའི་འདབ་མའོ། །ཨགྣི་མནྠ། མེའི་སྲུབ་ཤིང་སྟེ། ཤིང་འདི་དྲུད་པས་མེ་འབྱུང་བས་སོ། །ཀུ་ཊ་ཛ་ལ་སོགས་པ་བཞི་ནི། ཀུ་ཊ་ཡ་ཞེས་གྲགས་པ་
དུག་མོ་ཉུངས་ཀྱི་ཤིང་གི་མིང་ངོ་། །དེ་ནས་སུམ་ན་ལ་སོགས་པ་གསུམ་ནི་ཛཱ་ཏིའི་ཤིང་གི་མིང་སྟེ། སུ་མན་ཡིད་བཟང་དང་། མཱ་ཡ་ཏི། ཕྲེང་བ་ཅན་དང་། ཛཱ་ཏི་སྣ་མའོ། །དེ་ནས་གཉིས་ནི་ཀུནྡའི་མིང་སྟེ། མ་གྷྱ་ནི་མཆུ་ལ་སྐྱེས་ཏེ། དགུན་ཟླ་ཐ་ཆུངས་ལ་འདི་འབྱུང་བས་སོ། །དེ་ནས་གསུམ་ནི་
མེ་ཏོག་བནྡྷུ་ཛཱི་བ་ཀའི་མིང་སྟེ། པནྡྷུ་ཛཱི་བ་ཀ་ནི་མེ་ཏོག་རྩ་ལག་འཚོ་ཞེས་བྱའོ། །བནྡྷུ་ཀ་རྩ་ལག་ཅན་དང་། །རཀྟ་དམར་པོའོ། །པྲ་ཏི་ཧ་ལ་སོགས་པ་ལྔ་ནི་ཀ་ར་བཱི་རའི་མིང་སྟེ། པྲ་ཏི་ཧ་ས། སོ་སོར་བཞད་དོ། །ཤ་ཏ་པྲཱ་ས། བརྒྱར་གྱེས་པ་དང་། ཙཎཱུ་ཏ། གཏུམ་པོ་དང་། ཧ་ཡ་མཱ་ར་ཀ། རྟ་གསོད་པ་
དང་། ཀ་ར་པཱར། དཔའ་བོའི་ལག་པའོ། །སྨྱོ་བྱེད་ལ་སོགས་པ་བདུན་ནི། དྷུ་སྟུ་སོར་ཕྲེང་ཅན་གྱི་མདོར། བཞིན་མེ་ཏོག་རྩ་ལག། མཚོའི་མདོག་ལྟར་དམར་པོར་འགྱུར། །ཞེས་སོ། རའི་མིང་སྟེ། ཨུདྨཏྟ་སྨྱོ་བྱེད་དང་། ཀ་ན་ཀཱ་ཧྭ་ཡ་གསེར་མིང་ཅན་དང་། མ་ད་ན། མྱོས་བྱེད་དོ། །དེ་ནས་བཞི་ནི་བཱི་ཛ་པཱུ་རའི་མིང་སྟེ། བཱི་ཛ་པཱུ་ར།
ས་བོན་གྱིས་གང་བ་དང་། པ་ལ་པཱུ་ར། འབྲས་བུས་གང་བ་དང་། རུ་ཙ་ཀ་མདོག་མཛེས་དང་། མཱ་ཏུ་ལུངྒ། བ་ལུང་ཁ་ལུང་ངོ་། །དེ་ནས་གསུམ་ནི་ཙི་ཏྲ་ཀའི་མིང་སྟེ། པ་ཋི་དང་། ཙི་ཏྲ་ཀ། ཁྲ་བ་དང་། བཧྣི་སཾ་ཛྙཱ། མེའི་མིང་ཅན་རྣམས་སོ། །དེ་ནས་བདུན་ནི་ཨརྐ་པརྞའི་མིང་སྟེ། ཨརྐཱ་ཧྭ། ཉི་མའི་
མིང་ཅན་དང་། ཨརྐ་པརྞ་ཉི་མའི་འདབ་མ་ལ་སོགས་པའོ། །དེ་ནས་ཧོང་ལེན་ལ་མིང་བཞི་སྟེ། བནྡཱ། ཧོང་ལེན་དང་། བྲྀཀྵཱ་ད་ནཱ། ཤིང་ལ་ཟ་བ་དང་། བྲྀཀྵ་རུ་ཧ། ཤིང་སྐྱེས་ཏེ། ཤིང་གི་སྟེང་དུ་སྐྱེ་པས་སོ། །ཛཱི་བནྟི་ཀཱ་འཚོ་བྱེད་རྣམས་སོ། །བུ་ཟ་ལ་སོགས་པ་སླེ་ཏྲེས་ཀྱི་མིང་སྟེ། བཏྶཱད་ནི།
[306a]ཙྪིནྣ་རུ་ཧ། བཅད་སྐྱེ་སྟེ་བཅད་ཀྱང་སྐྱེ་བས་སོ། །གུ་ཌཱུ་ཙི། སླེ་ཏྲེས་སོ། །ཏནྟྲུ་ཀཱ། རྒྱུད་ཅན་ཏེ་དེ་ལ་སོགས་པ་རྣམས་སོ། །རི་མོ་དང་ཉེ་བའི་རི་མོ་ལ་སོགས་པ་བཅུ་ནི། ཕྱི་བ་ལོ་མའི་མིང་ངོ་། །དེ་ནས་བརྒྱད་ནི་ཤིང་ཨཱ་བ་མཱརྒའི་མིང་སྟེ། ཕཉྫི་ཀ་ལ་སོགས་པ་དགུ་ནི་ཚངས་
མའི་ཤིང་གི་མིང་ངོ་། །དེ་ནས་དགུ་ནི་ལེ་བརྒན་ཤིང་གི་མིང་སྟེ། མཉྫིཥྛ་ནི་ལེ་བརྒན་ནམ་བཙོད་དོ། །དེ་ནས་ཡཱ་ས་ལ་སོགས་པ་བཅུ་ནི་གཟེ་མར་མགོའི་མིང་ངོ་། །དེ་ནས་པྲྀཥྞི་པརྞི་ལ་སོགས་པ་དགུ་ནི། སེང་གེའི་མཇུག་མའི་ཤིང་གི་མིང་སྟེ། པྲྀཥྞི་པརྞ་ནི། རྟིང་པའི་ལོ་མ་འམ་རྗེས་ཀྱི་འདབ་
མའོ། །སིཾ་ཧ་པུཙྪ་ནི། སེང་གེའི་མཇུག་མ་སྟེ། འདི་ལ་མེ་ཏོག་གི་སྙེ་མ་སེང་གེའི་མཇུག་མའི་དབྱིབས་ཅན་ཡོད་པས་སོ། །ནི་དགྡྷི་ཀཱ་ལ་སོགས་པ་བཅུ་ནི་ཀཎྜ་ཀ་རིའི་མིང་སྟེ། བི་དགྡྷི་ཀཱ། མཁས་མའོ། །སྤྲྀ་ཤཱི། རེག་བྱ་མའོ། །བྱཱ་གྷྲཱི་སྟག་མའོ། །པྲྀ་ཧ་ཏཱི། ཡོངས་མའི་ཆེན་མོའོ། །ཀཎྜ་ཀཱ་
རི་ཀཱ། ཚེར་མ་བྱེད་མའོ། །པྲ་ཙོ་ད་ནཱ། རབ་ཏུ་སྐུལ་བྱེད་མའོ། །ཀུ་ལཱི། རིགས་ཅན་མའོ། །ཀྵུ་དྲ་ཕྲན་ཚེགས་མའོ། །དུཿཔྤཪྵཱ། རེག་དཀའ་མའོ། །རཱཥྚི་ཀཱ། ཡུལ་འཁོར་སྐྱེས་མ་རྣམས་སོ། །དེ་ནས་ནཱི་ལ་ལ་སོགས་པ་བཅུ་གཅིག་ནི་རམས་ཤིང་གི་མིང་སྟེ། ནཱི་ལཱི་རམས་སོ། །རཉྫི་ནཱི།
འཚེད་བྱེད་དོ། །དེ་ནས་བརྒྱད་ནི་སོ་མ་རཱ་ཛའི་མིང་ངོ་། །དེ་ནས་ཀྲྀཥྞ་ལ་སོགས་པ་ཀོ་ལའི་མཐར་ཐུག་པ་པི་པི་ལིའི་མིང་སྟེ། བཻ་དེ་ཧཱི་ལུས་འཕགས་སྤྱོད་དང་། མཱ་ག་དྷཱི། ཡུལ་དབུས་སྤྱོད་ཅེས་སོ། །ཨུ་ཥ་ཎཱ། དྲོད་སྐྱེད་དོ། །དེ་ནས་བ་ཤི་རའི་བར་ནི། ཀ་རི་པི་པི་ལི་སྟེ། གླང་པོའི་པི་པི་ལིའི་མིང་ངོ་། །
བ་ཤིར་ནི་ཤིང་ཨ་པཱ་མཱརྒ་དང་། རྒྱ་མཚོའི་ལན་ཚྭ་ལ་ཡང་ངོ་། །པ་ལངྒ་ལ་སོགས་པ་ཚིགས་བཅད་ནི་ཤིང་བ་ལང་དམིགས་པའི་མིང་ངོ་། །དེ་ནས་བི་ཤྭ་ལ་སོགས་པ་བརྒྱད་ནི་བོང་ངའི་མིང་ངོ་། །དེ་ནས་ཤ་ཏ་མཱུ་ལཱི་ལ་སོགས་པ་བཅུ་ནི། རྩ་བ་བརྒྱ་པའི་མིང་ངོ་། །དེ་ནས་པཱི་ཏ་དྲུ་ལ་སོགས་པ་བདུན་
ནི་སྐྱེར་པའི་མིང་སྟེ། པཱི་ཏ་དྲུ་ནི། ཤིང་སེར་དང་། ཧ་རི་དྲ་བ། ཁུ་བ་སེར་པོ་ལ་སོགས་པའོ། །དེ་ནས་བ་ཙ་ལ་སོགས་པ་ལྔ་ནི། ཤུ་ཐག་གི་མིང་སྟེ། བ་ཙ་ཤུ་ཐག་དང་། ཨགྲ་གནྡྷ། དྲིའི་རྩེ་མོ་དང་། ཥཌྒྲནྠ། མདུད་པ་དྲུག་པ་དང་། གོ་ལོ་མཱི། སའི་སྤུ་དང་། ཤ་ཏ་པརྦ་ཀཱ། ཚིགས་བརྒྱ་པ་
[306b]སྟེ། རྩ་བའི་དབྱེ་བས་དཀར་པོ་དང་དམར་པོ་རྣམ་པ་གཉིས་སོ། །སྨན་པའི་མ་ལ་སོགས་པ་བརྒྱད་ནི། བ་ཤ་ཀར་གྲགས་པའི་མིང་སྟེ། བཻ་དྱཱ་མཱ་ཏྲྀ། སྨན་པའི་མའོ། །བ་ས་ཀ། གནས་བྱེད་དོ། །སིདྷཱ་སྱ་སིང་གདོང་ཅན་ཏེ་འདིའི་མེ་ཏོག་སེང་གེའི་ཁ་འདྲ་བས་སོ། །བ་ཛི་དནྟ་ཀ། རྟ་སོ་ཅན་
ཏེ། འདིའི་མེ་ཏོག་རྟའི་སོ་ལྟར་རྩུབ་པས་སོ། །དེ་ནས་བཞི་ནི་ཨ་པ་རཱ་ཛི་ཏའི་མིང་སྟེ། གི་རི་ཀརྞ། རི་ཡི་རྞ་བའོ། །བིཥྞུ་ཀྲཱནྟ། ཁྱབ་འཇུག་གནོན་པའོ། །ཨ་པ་རཱ་ཛི་ཏ། གཞན་གྱིས་མི་ཐུབ་པའོ། །བུར་ཤིང་དྲི་ལྡན་ལ་སོགས་པ་བཞི་ནི་ཀོ་ཡི་ལ་ཁ་ཞེས་གྲགས་པའི་མིང་སྟེ། ཨིཀྵུ་གནྡྷ།
བུར་ཤིང་དྲི་ལྡན་ནོ། །ཀོ་ཀི་ལཱཀྵ། ཁུ་བྱུག་མིག་སྟེ། ཀོ་ཀི་ལ་ཁུ་བྱུག་དང་ཨཀྵ་མིག་གོ། །དེ་ནི་ཀོ་ཡི་ལ་ཁར་གྲགས་པའོ། །ཤཱ་ལེ་ཡ་ནས། མི་སྟྲེ་པའི་བར་ནི་མ་དྷུ་རི་ཀཱ་སྟེ། མངར་ལྡན་གྱི་མིང་ངོ་། །སཱི་ཀུཎྜ་ལ་སོགས་པ་དྲུག་ནི། སཛྫི་ཞེས་གྲགས་པའི་མིང་ངོ་། །བལླེ་ལ་སོགས་
པ་དྲུག་ནི། བི་ཌངྐའི་མིང་སྟེ། བི་ཌཾ་ག། བཤང་བའི་ལུས་སོ། །ཨ་མོ་གྷ། དོན་ཡོད་དེ་འབྲས་བུ་དང་བཅས་པའོ། །ཀྲྀ་མི་གྷྣ་སྲིན་བུ་འཇོམས་སོ། །བཱ་ལ་ལ་སོགས་པ་གཉིས་ནི། བ་ཌི་ཡཱ་ལ་ཞེས་གྲགས་པའི་མིང་ངོ་། །ཚིགས་སུ་བཅད་པ་ཕྱེད་ཀྱིས་རྒུན་འབྲུམ་གྱི་མིང་སྟེ།
བོད་ན་བྱི་དང་གར་གྲགས་པ། མྲྀདྡྷཱི་ཀཱ། རྒུན་འབྲུམ་མོ། །གོསྟཱནཱི། བའི་ནུ་མའོ། །དྲཀྵཱ། རྒུན་འབྲུམ་མོ། །མ་དྷུར་ས། རོ་མངར་རོ། །མ་དྷུ་ཀ་ལ་སོགས་པ་བཞི་ནི་ཤིང་མངར་གྱི་མིང་སྟེ། མ་དྷཱུ་ཀ། མངར་ལྡན་ནོ། །མ་དྷུ་ཡཥྜི་ཤིང་མངར་རོ། །ལཱངྒ་ལི་ལ་སོགས་པ་བཞི་ནི། ཀཱཉྩ་ཀའི་མིང་
སྟེ། ཤཱ་ར་དཱི། སྟོན་གྱི་མེ་ཏོག་ཅེས་པ་སྔར་འདབ་མ་བདུན་པ་ལས་བཤད་དོ། །ཁར་ལ་སོགས་པ་ལྔ་ནི་རྨ་བྱའི་གཙུག་ཕུད་ཀྱི་མིང་སྟེ། བོད་བུའོ། །གོ་པཱི་ལ་སོགས་པ་ལྔ་ནི་སྔོ་བསངས་ཅན་གྱི་མིང་སྟེ། ཤྱཱ་མ་ལ་ནི་སྔོ་བསངས་ཅན་ནོ། །ཁ་ཅིག་ནཱ་ག་ཛི་ཧྭ། ཀླུའི་ལྕེ་ཞེས་རྗོད་པར་བྱེད་དོ། །
ཡོ་ག་ལ་སོགས་པ་བཞི་ནི་རྫུ་འཕྲུལ་ཅན་ཞེས་བྱ་བའི་སྨན་གྱི་མིང་ངོ་། །ཀ་ད་ལཱི་དང་རམྦྷ་ལ་སོགས་པ་དྲུག་ནི་ཆུ་ཤིང་གི་མིང་ངོ་། །དེ་ནས་མུདྒ་པ་རྞི་ལ་སོགས་པ་གསུམ་ནི། སྲན་མའི་ལོ་མ་ཅན་ཞེས་པའི་ཤིང་གི་མིང་ངོ་། །བརྟ་ཀཱི་ལ་སོགས་པ་ལྔ་ནི་བཱ་ལིངྒ་ཎའི་ཤིང་གི་མིང་ངོ་། །ནཱ་ཀུ་ལི་
[307a]ལ་སོགས་པའི་ཚིགས་སུ་བཅད་པ་སྨན་ཤིང་གི་མིང་སྟེ། ཚོང་པ་ལ་སོགས་པ་རྣམས་ཀྱིས་རཱ་སྣ་སྨན་ཞེས་བཏགས་པའོ། །བི་དཱ་རི་གནྡྷ། རྣམ་འཇོམས་དྲི་ཞེས་བྱ་བ་ནས། བརྟན་པར་གནས་ཀྱི་བར་ནི། སཱ་ལ་པརྞི། སཱ་ལའི་འདབ་མའི་མིང་ངོ་། །ཀརྤ་སཱི་ལ་
སོགས་པའི་རྐང་པ་གཉིས་ནི། རས་བལ་ཤིང་གི་མིང་ངོ་། །དེ་ནས་ཏམྦུ་ལ་སོགས་པ་གསུམ་ནི་ལོ་མའི་འཁྲི་ཤིང་གི་མིང་སྟེ། ཏཱམྦུ་ལ་བལླཱི། ལོ་མའི་འཁྲི་ཤིང་དང་། ཏཱམྦུ་ལི། གོ་ལ་ཅན་ནི་སོ་རྩི་ཅན་དང་། ནཱ་ག་བལླཱི། ཀླུའི་འཁྲི་ཤིང་སྟེ་ཀླུའི་འཇིག་རྟེན་གྱི་འཁྲི་ཤིང་ཡིན་པས་སོ།
དྭི་ཛ་ལ་སོགས་པ་དྲུག་ནི་དྲིའི་རྫས་རེ་ཎུ་ཀ་ཞེས་ཚོང་པ་ལ་སོགས་པ་རྣམས་ལ་གྲགས་ལ་འབྲས་བུ་ན་ལེ་ཤམ་གྱི་དབྱིབས་ལྟ་བུ་ཡོད་པའི་ཤིང་གི་མིང་ངོ་། །ཨེ་ལ་བ་ལུ་ལ་སོགས་པ་ལྔ་ནི་ཤིང་ཨེ་ལ་བ་ལུ་ཀ་ཞེས་གྲགས་པ་དྲི་བཟང་བའི་ཤིང་གི་མིང་ངོ་། །ས་ལི་ཀི་ལ་སོགས་པ་གསུམ་
ནི་ཀུནྡུ་རུ་ཞེས་བྱ་བའི་དྲི་བཟང་པོའི་ཤིང་གི་མིང་ངོ་། །བཱ་ལ་ཞེས་བྱ་བ་ལ་སོགས་པའི་ཚིགས་བཅད་ཕྱེད་ནི། དྲི་བཟང་པོ་ཅན་བཱ་ལ་ཞེས་གྲགས་པ་སྟེ། བཱ་ལཾ་སྐྲ་འདྲ་བ་དང་། ཧྲཱི་བེ་ར། ངོ་ཚའི་ལུས་ཏེ། ཧྲཱི་ངོ་ཚ་བ་དང་། བེ་ར་ལུས་སོ། །བརྡིཥྛ་ཞེས་པའང་བརྡ། རྨ་བྱ་དང་ནགས་ཚལ་
གཉིས་ལ་འཇུག་པས་འདིར། ནགས་གནས་ཞེས་བྱའོ། །དཱི་བྱཱཾ་ཀེ་ཤ། སྐྲ་བཟངས་སོ། །ཨམྦུ་ནཱ་མ། ཆུ་མིང་ཅན་ནོ། །དུས་རྗེས་འབྲང་ཞེས་བྱ་བ་ལ་སོགས་པ་ལྔ་ནི་བྲག་རི་ལས་བྱུང་བའི་དྲི་བཟང་པོའི་བཅུད་དང་རྫས་ཀྱི་མིང་སྟེ། ཀཱ་ལཱ་ནུ་སཱ་རི། དུས་ཀྱི་རྗེས་སུ་འབྲང་བའོ། །བྲྀདྡྷ། རྒན་
པོའོ། །ཨུཥྨ་པུཥྤ། རྡོའི་མེ་ཏོག་གོ། །ཤཱི་ཏ་བསིལ་བའོ། །ཤི་བཱ། ཞི་བའོ། །ཤཻ་ལེ་ཡ། ཞེས་པ་ཤཻ་ལེ་ཛ་སྟེ་བྲག་སྐྱེས་སོ། །ཏཱ་ལ་པརྞི་ལ་སོགས་པ་ལྔ་ནི་མུ་ར་ཞེས་གྲགས་པའི་དྲི་བཟང་པོའི་རྫས་ཀྱི་མིང་སྟེ། མུ་ར་ཞེས་བྱ་བའི་ལྷ་མ་ཡིན་དེའི་མིང་ཉིད་ཀྱིས་ན། དཻ་ཏྱཱ། ལྷ་མ་ཡིན་མོ་
དང་། མུ་རཱའོ། །ཏཱ་ལ་པརྞི་ཏ་ལའི་ལོ་མ་དང་། གནྡྷ་ཀུ་ཊཱི་དྲི་བརྩེགས་མ་དང་། གནྡྷི་ནཱི་དྲི་ལྡན་མ་རྣམས་སོ། །ག་ཛ་བྷཀྵྱ། གླང་པོའི་ཟས་ཏེ་དེ་ལ་སོགས་པ་བརྒྱད་ནི་ཤིང་ཤལླ་ཀཱིའི་མིང་སྟེ། གང་ལས་སིཧླ་འབབ་པའོ། །དེ་ལ། སུ་བ་ཧཱ། ལེགས་འབབ་དང་། སུ་ར་བྷི། དྲི་བཟངས་ཅན་
[307b]དང་། ར་སཱ་རོ་ལྡན་ནམ་བཅུད་ལྡན་དང་། མ་ཧེ་ར་ཎ། ཆེར་གཡོ་དང་། ཀུནྡུ་རུ་ཀཱི། བཅུད་འབབ་དང་། སིཧླ་ཀཱི། ཚིམ་བྱེད་འཛག་དང་། ཧླ་དི་ནཱི་ཚིམ་བྱེད་རྣམས་ཏེ་སིཧླའི་མིང་ངོ་། །མི་འབར་ལ་སོགས་པ་བཞི་ནི་དྷཱ་ཏ་ཀའི་མིང་ངོ་། །པྲྀ་ཐཱི་ཀཱ་ལ་སོགས་པ་བཞི་ནི། ཀ་ཀོ་ལའི་མིང་སྟེ། པྲྀ་ཐཱི་ཀཱ།
ས་ཅན་མའོ། །ཙནྡྲ་བཱ་ལ། ཟླ་བའི་བྱེ་མ་འམ་ཟླ་བ་གཞོན་ནུའོ། །ཨེ་ལ་ཀ་ཀོ་ལའོ། །ནིཥྐུ་ཊིཿཧུ་ལ་ཚང་མང་ཅན་ནོ། །སཱུཀྵྨ་ལ་སོགས་པ་ལྔ་ནི་སུག་སྨེལ་གྱི་མིང་ངོ་། །བྱཱ་དྷི་ལ་སོགས་པ་དྲུག་ནི་ཀུཊ་ཞེས་གྲགས་པའི་དྲི་བཟང་པོའི་མིང་སྟེ། ཀུཥྛ་རུ་རྟའོ། །དེ་ཉིད་ལ་ཀཱུ་ཊ་ར་གྲགས་པའོ། །བྱཱ་དྷི་
ཞེས་པ་ནད་ཀྱི་མིང་མངོན་པར་བརྗོད་པའོ། །དུང་ཅན་ལ་སོགས་པ་གསུམ་ནི་རྩོར་ཀུ་ལི་ཞེས་གྲགས་པའི་མིང་ངོ་། །ཏུནྣ་ལ་སོགས་པ་དྲུག་ནི། དགའ་བྱེད་ཤིང་གི་མིང་སྟེ། འདི་འོམ་ལྡན་ཞིང་ཨ་ཤྭཏྠའི་རྣམ་པ་ཅན་ཏེ། ཨ་ཤྭཏྠ་དང་རྣམ་པ་མཚུངས། །དེ་ནི་དགའ་བྱེད་ཤིང་དུ་བརྗོད། །
ཅེས་འབྱུང་ངོ་། །སྲིན་མོ་ཞེས་བྱ་བ་ལ་སོགས་པ་དྲུག་ནི་ཙོ་རའི་མིང་ཅན་གྱི་དྲིའི་རྫས་ཀྱི་མིང་ངོ་། །སྦྲུལ་གྱི་མཚོན་ཆ་ལ་སོགས་པ་བཞི་ནི། སྟག་གི་སེན་མོ་ཞེས་བྱ་བའི་དྲིའི་རྫས་ཀྱི་མིང་ངོ་། །ཤུ་ཥི་ར་ལ་སོགས་པ་ལྔ་ནི་སྡོང་བུའི་མིང་ཅན་གྱི་དྲིའི་རྫས་ཀྱི་མིང་ངོ་། །དྷ་མ་ནི་ལ་སོགས་པ་
ལྔ་ནི། ཧ་ཊ་རྣམ་པར་སྒེག་པའི་མིང་ཅན་གྱི་དྲིའི་རྫས་སོ། །ཤུཀྟི་ལ་སོགས་པ་ལྔ་ནི་ན་ཁའི་མིང་སྟེ། ཤུཀྟི། ཉ་ཕྱིས་འདྲ་བའོ། །ཤངྑ་དུང་འདྲ་བའོ། །ཁུ་ར་རྨིག་པ་འདྲ་བའོ། །ཀོ་ལ་ད་ལ། རྒྱ་ཤུག་གི་འདབ་མ་ལྟ་བུ་ཞེས་པའི་དོན་ཏོ། །ན་ཁ་སེན་མོ་འདྲ་བའོ། །ཀུ་ཌནྣ་ཊ་ལ་
སོགས་པ་བརྒྱད་ནི་ལི་ག་དུར་གྱི་མིང་སྟེ། ཀུ་ཌནྣ་ཊ། ལི་ག་དུར་ཏེ། འཁྱོག་ཅིང་གར་བྱེད་ཅེས་བྱའོ། །ད་ཤ་པཱུ་རཾ། གང་བ་བཅུ་པའོ། །བཱ་ནེེ་ཡ་ནགས་སྐྱེས་སོ། །པ་རི་པེ་ལ་བ་དང་། པླ་བ་ག་ནི། རྐྱལ་བྱེད་དམ་རྐྱལ་འགྲོའོ། །ཀཻ་པརྟཱི། ཉ་བ་པའམ་རྐྱལ་ཆེན་མའོ། །གྲནྠི་
པརྞ་ལ་སོགས་པ་དྲུག་ནི། གྲནྠི་བ་ནའི་མིང་ངོ་། །མ་ཏུ་ཏ་ཅེས་བྱ་བ་ནས། དབྱར་གྱི་རྒྱན་ཞེས་པའི་བར་གྱི་ཚིགས་བཅད་གཅིག་ནི། སྦྲྀཀྐའི་མིང་ངོ་། །དཀའ་ཐུབ་ཅན་མ་ལ་སོགས་པ་ལྔ་ནི། །སྤང་སྤོས་ཀྱི་མིང་སྟེ། ཏ་པ་སྭཱིནཱི། དཀའ་ཐུབ་ཅན་མ་དང་། ཛ་ཊཱི། རལ་པ་ཅན་མ་དང་། མཱཾ་སཱི་
[308a]ཤ་ཅན་མ་སྟེ་སྤང་སྤོས་དང་། ལོ་མ་སཱ། སྤུ་ཅན་མ་ལ་སོགས་པ་རྣམས་སོ། །ཏྭ་ཀྤ་ཏྲ་ལ་སོགས་པ་དྲུག་ནི་ཤིང་ཚའི་མིང་ངོ་། །ཏྭ་ཀྤ་ཏྲ། པགས་པའི་འདབ་མ་ཞེས་སོ། །ཀུརྦ་ཤཱིཪྵ་ལ་སོགས་པ་ལྔ་ནི་ཛཱི་བ་ཀའི་མིང་སྟི། ཀུརྦ་ཤཱིཪྵ། མགོ་བོར་བྱས་པའོ། །ཛཱི་བ་ཀ་འཚོ་
བྱེད་དོ། །ཀིར་ཏ་ཏི་ཀྟ་ལ་སོགས་པ་གསུམ་ནི་ཙིར་ཡི་ཏེ་ཞེས་གྲགས་པ་སྟེ། མོན་ཡུལ་ལ་སོགས་པར་སྐྱེ་བའི་ཏིཀྟིའི་མིང་ངོ་། །སཔྟ་ལ་སོགས་པ་བདུན་ནི། བདུན་ལྡན་ཞེས་བྱ་བའི་དྲིའི་རྫས་ཚོང་པའི་ནོར་གྱི་མིང་ངོ་། །ཨ་ཛ་མོད་ལ་སོགས་པ་ནི། ཡ་མཱ་ནི་ཀའི་མིང་སྟེ། རིགས་གཉིས་ལ་མིང་གི་རྣམ་
གྲངས་བཞིའོ། །ཨ་ཛ་མོ་ད་ར་དགའ་བའོ། །རྩ་བ་རྒྱས་པ་ལ་སོགས་པ་གསུམ་ནི་ཚོང་པ་རྣམས་ལ་པུཥྐ་ར་མཱུ་ལ་པདྨའི་རྩ་བ་ཞེས་གྲགས་པ་སྟེ། ཀཱཥྨི་ར་ཁ་ཆེ་སྐྱེས་སོ། །པདྨ་པཏྟྲ། པདྨའི་འདབ་མའོ། །མཱརྒ་ལ་སོགས་པ་གཉིས་ནི་བྷྲྀངྒ་རཱ་ཛ་བུང་བའི་རྒྱལ་པོ་ཞེས་བྱ་བའི་མིང་སྟེ། འདི་ཡང་ཀེ་
ཤ་རཉྫ་ན་ཞེས་གྲགས་པ་ཉིད་དོ། །དཱུརྦ་ལ་སོགས་པ་དྲུག་ནི་རྩྭ་དཱུརྦའི་མིང་སྟེ། དཱུརྦ་ནི། དཱུརྦར་གྲགས་པའོ། །ཤ་ཏ་པརྦི་ཀཱ་ནི། ཚིགས་བརྒྱ་པའོ། །ས་ཧ་སྲ་བཱིརྱ་ནི། ནུས་པ་སྟོང་ལྡན་ནོ། །བྷཱརྒ་བྱ་ནི་བྷྲྀ་གུའི་བུའམ་ངན་སྤོང་སྐྱེས་སོ། །རུ་ཧཱ་སྐྱེ་ལྡན་ནོ། །ཨ་ནནྟ། མཐའ་ཡས་རྣམས་
སོ། །གོ་ལམ་ལ་སོགས་པ་བཞི་ནི་དཱུརྦ་དཀར་པོའི་མིང་སྟེ། གོ་ལོ་མི། གླང་གི་སྤུ་སྐྱེས་སོ། །ཤ་ཏ་པུཥྤ། ནུས་པ་བརྒྱ་པའོ། །གཎྜཱ་ལཱི། །དུམ་བུ་འཛིན་ནོ། །ཤ་ཀུ་ལཱ་ཀྵ། བྱའི་མིག་གོ། །ཀུ་རུ་བིནྡ་ལ་སོགས་པ་གསུམ་ནི་མོན་ལུག་གི་མིང་ངོ་། །བི་ཤ་ལ་སོགས་པའི་ཚིགས་སུ་བཅད་
པ་ནི་འོད་མའི་མིང་ངོ་། །གྲནྠི་ལ་སོགས་པ་གསུམ་ནི་ཚིགས་ཅན་གྱི་མིང་ངོ་། །གུནྡྲ་ལ་སོགས་པ་གསུམ་ནི་སྨྱུག་མ་མདའ་རྒྱུའི་མིང་ངོ་། །ན་ཌ་ལ་སོགས་པ་གསུམ་ནི་འདམ་བུའི་མིང་ངོ་། །བཞི་ནི་རྩྭ་ཀུ་ཤའི་མིང་སྟེ། ཀུ་ཤ་ནི་ངན་སེལ་ཏེ། ཀུ་ངན་པ་དང་། ཤ་ཞི་བའམ་སེལ་བའི་
དོན་ཏོ། །ཀུ་ཐ་ས་གནས་དང་། ང་རྦྷ་རྟེན་བྱེད་དང་། ས་བི་དྲ་དག་བྱེད་དོ། །ཀ་རྟྲྀ་ཎེ་རྩ་ཆུང་དུ་སྟེ་དེ་ལ་སོགས་པ་དྲུག་ནི་རཱ་མ་ག་པུར་ཞེས་གྲགས་པ་དྲི་བཟང་པོའི་རྩྭའི་མིང་ངོ་། །གདུགས་ཀྱི་རྣམ་པ་ཞེས་བྱ་བ་ནི་རྩའི་ཁྱད་པར་ཏེ། དེ་ལྟར་ཡང་། དྲི་བཟང་ཚ་བཞེས་བྱ་བ། །དེ་བཞིན་གདུགས་
[308b]དང་ཤིན་ཏུ་གདུགས། །གདུགས་ཀྱི་རྣམ་པ་ཞེས་བྱ་སྟེ། །རྩ་བ་འདབ་མའི་དབྱིབས་ལེགས་སོ། །ཞེས་བཤད་དོ། །ནཱ་རི་ཀེ་ལ་དང་། ལཱངྒ་ལི་དག་རྣམ་གྲངས་ཏེ། དེ་ལ་ནཱ་རི་ཀེ་ལ་ནི་མི་མོ་རྩེ་བ་ཞེས་བྱ་སྟེ། བི་ཏའི་ཤིང་གི་མིང་ངོ་། །ལཱངྒ་ལཱི་ནི་གཤོལ་ལྡན་ནོ། །ནགས་དང་སྨན་གྱི་སྡེའོ།། །།
དེ་ནས་སེང་གེ་ལ་སོགས་པའི་སྡེ་ལ། ཚིགས་བཅད་ཕྱེད་ཀྱིས་སེང་གེའི་མིང་སྟེ། སིངྷ་སེང་གེ་སྟེ། ཧི་སི་འཚེ་བ་ལ། རི་དགས་ལ་འཚེ་བར་བྱེད་དོ་ཞེས་པས་ཨ་ཙ་རྐྱེན་དང་། པྲྀ་ཥོ་ད་ར་ལ་སོགས་པས་དང་པོ་དང་མཐའ་ཕྱིན་ཅི་ལོག་ཏུ་བྱའོ། །མྲྀ་གེནྡྲ། རི་དགས་དབང་པོ་སྟེ། ནགས་ཀྱི་
རི་དགས་རྣམས་ཀྱི་རྒྱལ་པོ་ཡིན་པས་སོ། །པཉྩཱ་སྱ་ནི། པཉྩ་ལྔ་དང་། ཨ་སྱ་ཁའམ། གདོང་སྟེ། གདོང་ལྔ་པའམ། ཁ་ལྔ་པ་ཞེས་བྱ་སྟེ། ཁ་བཞིན་དུ་རྐང་པ་གཉིས་དང་ལག་པ་དག་གིས་ཀྱང་ལག་ལྡན་གྱི་བུམ་པ་འགེམས་པར་བཟོད་པའི་ཕྱིར་རོ། །ཧརྻ་ཀྵ་ནི་ཧ་རི་འཕྲོག་བྱེད།
ཨ་ཀྵི་མིག་ལ་རང་གི་ཡན་ལག་ལས་ཥ་ཙའོ་ཞེས་པས་ཥ་ཙ་སྦྱར་བ་སྟེ། དེས་ན་འཕྲོག་བྱེད་མིག་ཅེས་བྱ་སྟེ། འདིའི་མིག་དམར་སེར་དུ་ཡོད་པས་སོ། །ཀེ་ཤ་རཱི། རལ་པ་ཅན་ནོ། །ཧ་རི་འཕྲོག་བྱེད་རི་དགས་རྣམས་ཀྱི་སྲོག་འཕྲོག་པར་བྱེད་པས་སོ། །དེ་ནས་སྟག་ལ་མིང་གསུམ་སྟེ། ཤཱརྡཱུལ་དང་
དྭཱི་པ་དང་། བྱཱ་གྷྲ་རྣམས་སོ། །དེ་ལ་ཤཱརྡཱུ་ལ་ནི་སྟག་སྟེ། ཤྲྀ་འཚེ་བ་ལ། ཨཱུ་ར་ཙ་ལ་སོགས་པའོ། །དྭཱི་པཱི། སྟག་གི་དབྱེ་བ་ཆུང་ཞིང་བཀྲ་བ་སྟེ། དེའི་པགས་པ་གཉིས་པ་དེ་ལྡན་པས་ཨི་ནིའི་རྐྱེན་ནོ། །སྦྱོར་བ་འདི་ནི་ཀ་མ་ལ་ཤཱི་ལའི་ཡིན་ཏེ། སྟག་ཕྲན་སྟག་དང་བྱི་ལ་སྲམ། །སེང་གེའི་པགས་པ་
མདུན་བྱས་ཏེ། །ཞེས་སོ། །བྱཱ་གྷྲ་དྲི་སྣོམ་སྟེ་སྟག་གོ། །དེ་ནས་གཉིས་ནི་དྲེད་ཀྱི་མིང་སྟེ། ཏ་རཀྵུ། དྲེད་ཅེས་བྱ་བ་ཁྱི་ཆེན་པོ་དང་ཚད་མཉམ་པ། ཁྱིའི་དབྱིབས་ཅན་ཕྱུགས་དང་མི་ལ་སོགས་པ་ལ་འཚེ་བ་བྱེད་པའོ། །མྲྀ་གཱ་ད་ན། རི་དགས་ཟ་བྱེད་དོ། །ཕག་གི་མིང་ལ་ཚིགས་སུ་བཅད་པ་
གཅིག་སྟེ། བཱ་ར་ཧ། མཆོག་ཏུ་འཇོམས་པས་ན་ཕག་གོ། །སཱུ་ཀ་ར། གཙང་བྱེད་དེ། སུ་ཙ་གཙང་བ་དང་ཀ་ར་བྱེད་པ་ལ། པྲྀ་ཥོ་ད་ར་ལ་སོགས་པས་ཙ་ཕྱིས་ཤིང་། གཞན་རྣམས་ལ་ཡང་ངོ་ཞེས་པས་སུ་ཡིག་རིང་པོར་བསྒྱུར་བའོ། །གྷྲྀ་ཥྚི་སྒྲ་ལྡན་ནོ། །ཀོ་ལ་པོ་ཊི། ཁྱིམ་གཙང་བྱེད། ཀི་རི་
[309a]ནི། ས་འཐོར་བྱེད་དེ། ཀྲཱྀ་རྣམ་པར་གཡེང་བ་ལ། ཨིཀ་མཐའ་ཉེ་ལས་ཀི་རྐྱེན་ནོ། །ཀི་ཌི། ས་སློང་སྟེ། དེ་བཞིན་དུ་ཀི་ཊིའི་ཁམས་ལས་ཀི་ཊིའོ། །དཾ་ཥྚི་མཆེ་བ་ཅན་དང་། གྷོ་ཎཱི་སྣ་རིངས་སོ། །སྟ་བྡྷ་རོ་མཱ་སྤུ་གཟིངས་སོ། །ཀྲོ་ཌ་ས་རློག་གོ། །བྷཱུ་དཱ་ས་
འཇོམས་སོ། །ཀ་པི་ནས་ནགས་གནས་ཀྱི་བར་གྱིས་སྤྲེའུའི་མིང་ངོ་། །ཀ་པིཿ་སྤྲེའུ་འོ། །སླ་བཾ་ག་དང་། སླ་བ་ག། རྒྱུག་འཕྱོང་ངམ་འཆོང་བྱེད་དམ། འཕར་འགྲོའོ། །ཤཱ་ཁ་མྲྀ་ག། ཡལ་གའི་རི་དགས་དང་། བ་ལཱི་མུ་ཁ། གཉེར་མའི་གདོང་དང་། མཱརྐ་ཊ། ཉི་མ་དགའ་དང་། བཱ་ན་ར་
མི་དང་འདྲ་སྟེ། བཱ་ཤབྡ་ཨི་བཱ་རྠེ། བའི་སྒྲ་ནི་འདྲ་བའི་དོན་ཏོ་ཞེས་སོ། །ཀཱི་ཤ་རླུང་གི་བུ་བརྒྱུད་དང་། བ་ནཽ་ཀ་ས། ནགས་གནས་རྣམས་སོ། །དེ་ནས་བྷལླུ་ཀ་ལ་སོགས་པ་ནི། དོམ་གྱི་མིང་ངོ་། །དེ་ནས་གྷཎྜ་ཀ་ད། ཁཌྒའི་ནཱི་ལ་སོགས་པ་གསུམ་ནི་བསེའི་མིང་ངོ་། །ཚིགས་བཅད་ཕྱེད་ཀྱིས་མ་
ཧེའི་མིང་སྟེ། ལུ་ལཱ་པ། ཁྱུ་འདྲེས་དང་། མ་ཧི་ཥ་ས་སྟེང་ཉལ་དང་། བཱ་ཧ་དྭི་ཥ། རྟའི་དགྲ་དང་། ཀཱ་པ་ར། མ་ཧེ་དང་། སོ་རི་བྷ་རྣམས་སོ། །ཚིགས་སུ་བཅད་པ་གཅིག་གིས་ཅེ་སྦྱང་ངོ་། །བྷཱུ་མི་མཱ་ཡ། ས་ལ་རྒྱུའོ། །གོ་མ་ཡུ། བ་ལང་འཚེ་བྱེད་དོ། །
མྲྀ་ག་དྷཱུརྟ། རི་དགས་ཁྲམ་པ་དང་། ཤྲྀ་ག་ལ། མ་རུངས་པ་དང་། བཉྫ་ཀ། སླུ་བྱེད་དང་། ཀྲོཥྚི། འབོད་བྱེད་དང་། ཕེ་རུ་དང་། ཕེ་རབ་ངན་གཡོ་བ་འམ། གཡོ་ཅན་ནོ། །ཛམྦུ་ཀ། ཅེ་སྤྱང་ངོ་། །ཚིགས་བཅད་ཕྱེད་ཀྱིས་བྱི་ལའི་མིང་སྟེ། ཨོ་རུ་ཞུམ་བུ་དང་། བི་ཌཱ་ལ་བཤང་བ་སྤེད། བཤད་བ་
དུག་བཞིན་སྤེད་པར་བྱེད་པའོ། །མཱ་རྫཱ་ར། ཁྲུས་མཁན་ནོ། །པྲྀ་ཥ་དཾ་ཤ་ཀ། བྱི་བ་ཟ་དང་། ཨ་ཁུ་བྷུ་ཀ། བྱི་བའི་ཟས་ཅན་རྣམས་སོ། །ཀོ་ཀ་ལ་སོགས་པ་གསུམ་ནི། འཕར་བའི་མིང་སྟེ། ཀོ་ཀ་མཚའ་འམ་འཕར་བ་སྟེ། ཁྱི་དང་ཚད་མཉམ་པའི་རི་དགས་སེར་སྐྱ། གོ་ཌ་ལ་
སོགས་པའི་ཡུལ་དུ་ཀོ་བ་ཞེས་བྱ་ཞིང་། མཱ་ལ་བ་ལ་སོགས་པའི་ཡུལ་དུ་བི་ཀ་ཞེས་གྲགས་པའོ། །དེ་ནས་རི་དགས་ལ་སོགས་པའི་ཚིགས་སུ་བཅད་པ་ཕྱེད་ཀྱིས་རི་དགས་ཙམ་གྱི་མིང་ངོ་། །ཨེ་ཎ་ནི་རི་དགས་ཀྱི་ཁྱད་པར་བརྗོད་པ་སྟེ་དེ་ལས་བྱུང་བས་ཨེ་ཎེ་ཡའོ། །ཀ་ཏ་ལི་ལ་སོགས་པ་
[309b]དྲུག་ནི་རི་དགས་ཀྱི་ཁྱད་པར་རིན་པོ་ཆེར་གྱུར་པའི་པགས་པ་འབྱུང་བས་ན་པགས་པའི་སྐྱེ་གནས་སུ་བརྗོད་དོ། །ཇི་ལྟར་རི་དགས་ཀྱི་སྒྲ་ཕྱུགས་གཞན་ལ་སྤྱིར་འཇུག་ཅིང་རི་དགས་ཀུ་རངྒ་ལ་བྱེ་བྲག་ཏུ་འཇུག་སྟེ། དཔེར་ན་ལྕགས་ཀྱི་སྒྲ་གསེར་ལ་སོགས་པ་ལ་སྤྱིར་འཇུག་པ་དང་ལྕགས་ལ་བྱེ་བྲག་
ཏུ་འཇུག་པ་བཞིན་ནོ། །དེ་བཞིན་དུ་པགས་པའི་སྐྱེ་གནས་ཞེས་པ་ཡང་རི་དགས་སྤྱི་དང་བྱེ་བྲག་ལ་འཇུག་གོ། །ཀྲྀཥྞ་སཱ་ར་ལ་སོགས་པ་ནས་རི་བོང་གི་མཐར་ཐུག་པ་ནི་ཁྱད་པར་བ་རེ་རེའི་མིང་སྟེ། དེ་ལ་ཀྲྀཥྞ་སཱ་ར་ནི། རི་དགས་གཞུང་ནག་གོ། །རུ་རུ་ནི། སྒྲ་སྒྲོགས་སོ། །ནྱདྐུ་ནི། ངེས་མཆོད་ཞེས་
བྱའོ། །ཤམྦཱ་ར་ནི། མཆོག་བདེ་ཞེས་སོ། །གོ་ཀ་རྞ་ནི། འདི་ལ་བ་ལང་ལྟ་བུའི་རྣ་བ་ཡོད་པས་བ་ལང་རྣ་བ་སྟེ། གནྣོ་ཞེས་གྲགས་པའོ། །པྲྀ་ཥ་ཏ་ནི། ཐིག་ལེ་ཁྲ་བོ་ཅན་ཏེ། རིན་ཆེན་མཛོད་ལས། པྲྀཥ་ཏ་རི་དགས་ཁྲ་བོ་ཞེས་སོ། །ཨེ་ཎ། ཙ་རུ་ན་ཡན། མིག་མཛེས་ཏེ། བྱིན་པ་ཐུང་ཞིང་
བོང་ཚོད་ཆུང་བའོ། །ཨེ་ཎ་རི་དགས་ཆུང་དུའོ་ཞེས་ཀོཥྛའི་རྒྱ་ཆེར་འགྲེལ་ལས་སོ། །རྀ་ཤྱ་ནི། ཁ་དོག་སྔོན་པོ་རྟ་དང་མཉམ་པ་སྟེ། འདི་རྭ་གསུམ་པ་ཡིན་ཅིང་། རི་ཧི་ཏ་ཞེས་ཀྱང་བྱའོ། །ཙ་མ་ར་ནི། གཡག་སྟེ། མ་ཧེའི་དབྱིབས་ཅན། ཡུལ་བྱང་ཕྱོགས་སུ་སྐྱེ་བ་གང་གི་མཇུག་མ་
ལས་རྔ་ཡབ་འབྱུང་བའོ། །གནྡྷ་རྦ། རི་དགས་ཀྱི་ཁྱད་པར་ཏེ། རྟ་སྲེ་ཞེས་པར་ཤེས་པར་བྱའོ། །ཤ་ར་བྷ་ནི། རྐང་པ་བརྒྱད་པ་གྱེན་མིག་ཅན། སེང་གེ་ཡང་འཇོམས་པ་སྟེ། བྷ་ར་ཏ་ར་རྐང་པ་བརྒྱད་པ་གྱེད་མིག་ཅན། །ཤ་ར་བྷ་ནི་ནགས་ན་སྤྱོད། །སེང་གེ་འཇོམས་པར་ཡང་དག་འགྲོ། །
ཐུབ་པ་དེར་ནི་ངེས་པར་ཞུགས། །ཞེས་སོ། །དེའི་རྐང་པ་བཞི་ནི་གྱེན་དུ་ཕྱོགས་སོ། །ག་བ་ཡ་ནི། བ་མེན་ཏེ། བ་ལང་དང་དབྱིབས་འདྲ་བའོ། །དེ་ནས་བྱི་བ་ལ་མིང་གསུམ་སྟེ། ཨནྡུ་རུ། བྱི་བ་དང་། མཱུ་ཥེ་ཀ། རྐུན་པོ་དང་། ཨ་ཁུ། འབིགས་བྱེད་རྣམས་སོ། །གི་རི་ཀཱ། རིའི་བྱི་བ་
དང་། བཱ་ལ་མཱུ་ཥི་ཀ །བྱི་བ་གཞོན་ནུ་གཉིས་ནི་བྱི་བྲན་གྱི་མིང་ངོ་། །སྡོམ་ལ་མིང་བཞི་སྟེ། ལཱུ་ཏ་སྡོམ་དང་། ཏནྡྲ་པཱ་ཡ་ཐགས་མཁན་དང་། ཨཱུ་རྞ་ནཱ་བྷ། བལ་གྱི་ལྟེ་བ་ཅན་དང་། མཱརྐ་ཊ་ཀ་སམ། སྤྲེའུ་མཚུངས་རྣམས་སོ། །དེ་ནས་བྱའི་མིང་ལས། ཕུག་རོན་ལ་མིང་གསུམ་སྟེ།
[310a]ཀ་པོ་ཏ་དང་། པཱ་རཱ་བ་ཏ། ཕུག་རོན་དང་། ཀ་ལ་ར་བ་ཅ་ཅོ་སྒྲོགས་སམ་ངག་སྙན་ནོ། །དེ་ནས་ཁྲ་ལ་མིང་གསུམ་སྟེ། ཤ་ཤཱ་ད་ན། རི་བོང་ཟ་དང་། པ་རྟྲི་འདབ་ཆགས་ཁྲ་དང་། ཤྱ་ན། བྱ་ཁྲ་རྣམས་སོ། །འུག་པ་ལ་མིང་གསུམ་སྟེ། ཨུ་ལཱུ་ཀ །སྟེང་གི་རྣ་བ་ཅན་ཏོ། ཨཱུ་རྡྷ་
ཀརྞ་ལ། པྲྀ་ཥོ་ད་ར་ལ་སོགས་པས། ཨུ་ལཱུ་ཀར་བསྒྱུར་བའོ། །བཱ་ཡ་སཱ་ར་ཏི། བྱ་རོག་དགྲ་སྟེ། བཱ་ཡ་ས། བྱ་རོག་དང་། ཨ་རཱ་ཏི་དགྲའོ། །པེ་ཙ་ཀ་འུག་པའོ། །དུར་བྱ་ལ་མིང་གཉིས་ཏེ། ལོ་ཧ་པྲྀཥྛ། རྒྱབ་དམར་དང་། ཀངྐའོ། །དེ་ནས་ཙཱ་ཤ་དང་། ཀོ་ཀཱི་དི་བི་གཉིས་ནི་སྤུའི་མདོག་བཻདཱུ་རྱ་ལྟར་
དངས་ཤིང་གཤོག་པ་བཀྲ་བའི་བྱ། གསེར་གྱི་གཙུག་ཕུད་ཅེས་གྲགས་པའི་མིང་ངོ་། །དེ་ནས་བྱ་ཤིང་སྟ་མོའི་མིང་གཉིས་ཏེ། ཤ་ཏ་པ་ཏྲ། འདབ་མ་བརྒྱ་པ་དང་། དཱ་རྦཱ་གྷཱ་ཊ། ཤིང་འཇོམས་སམ་ཤིང་དགྲ་འམ་ཤིང་སྟ་མོ་སྟེ། དཱ་རུ་ཤིང་དང་། ཨཱ་གྷཱཊ། འཇོམས་པའོ། །དེ་ནས་ཁུག་རྟ་ལ་མིང་
གསུམ་ཏེ། ས་རངྒ་ཁུག་རྟ་དང་། ཏོ་ཀ་ཀ། ཆུ་ཉུང་སྟེ། སྟོ་ཀ་ཉུང་དུ་དང་། ཀ་ཆུ་སྟེ། ས་ཡིག་ཕྱིས་པའོ། །ཙ་ཏ་ཀ་རྣམས་སོ། །ཁྱིམ་བྱ་ལ་མིང་བཞི་སྟེ། ཀྲྀ་ཀ་བཱ་ཀུ་དང་། ཀུཀྐ་ཌ་ཁྱིམ་བྱ་སྟེ། ཀུ་ཀུ་ཞེས་སྒྲོགས་པས་སོ། །ཏཱ་མྲ་ཙཱུ་ཌ། ཟངས་ཀྱི་གཙུག་ཕུད་ཅན་ནོ། །ཙ་རུ་ཎཱ་ཡུ་དྷ། རྐང་
པའི་མཚོན་ཆ་ཅན་ནོ། །གྲོང་གི་བྱིའུ་ལ་མིང་གཉིས་ཏེ། ཙ་ཌ་ཀ། མཆིལ་པ་དང་། ཀ་ལ་བིངྐའོ། །ཁུ་བྱུག་ལ་མིང་བཞི་སྟེ། བ་ན་པྲི་ཡ། ནགས་ན་དགའ་དང་། པ་ར་བྷྲྀ་ཏ། གཞན་གྱིས་གསོས་ཞེས་བྱ་སྟེ། བྱ་རོག་གིས་བཟུང་ནས་གསོ་བར་བྱེད་པས་སོ། །ཀོ་ཀི་ལ་དང་། སི་ཀ། ཁུ་བྱུག་
གོ། །བྱ་རོག་གི་མིང་ལ་ཚིགས་སུ་བཅད་པ་གཅིག་སྟེ། ཀཱ་ཞེས་པའི་སྒྲ་སྒྲོགས་པས་ཀཱ་ཀྭ་སྟེ་བྱ་ཀ་ལ་བིངྐ་ནི་རྒྱ་མཚོའི་གླིང་ན་གནས་པའི་བྱའི་ཁྱད་པར་རོ་ཞེས་སློབ་དཔོན་ཡེ་ཤེས་རྡོ་རྗེས་གསུངས་པ་དེ། སྐད་ཤིན་ཏུ་སྙན་པ་དེའོ། རོག་དང་། ཀ་ར་ཊ། ཁྭ་ད་དང་། ཨ་རིཥྚ་ཞེས་པ་ལ་རིཥྚ་འཆི་བའི་མཚན་ཉིད་དེ། འདི་ལ་མེད་
པས་ཨ་རིཥྚ་སྟེ། འཆི་མེད་དོ། །བ་ལི་པུཥྚ། གཏོར་མས་གསོས་པའོ། །ས་ཀྲྀ་ཏྤྲ་ཛ། ལན་ཅིག་སྐྱེས་སོ། །དྷཱ་ཀྵ་སྒྲ་ལྡན་ནོ། །ཨཏྨ་གྷོཥ། སྒྲོགས་པའི་བདག་ཉིད་དོ། །པ་ར་བྷྲྀ་ཏ། གཞན་གསོ་ཞེས་བྱ་སྟེ། གཞན་ཁུ་བྱུག་གི་ཕྲུ་གུ་བཟུང་ནས་གསོ་བར་བྱེད་པས་སོ། །བ་ལི་བྷུཀ། གཏོང་མ་ཟ་
[310b]བྱེད་དོ། །བཱ་ཡ་ས། བྱ་རོག་སྟེ། ན་ཚོད་གནས་ཞེས་སོ། །དྲོ་ན་ཀ་ལ་སོགས་པ་བཞི་ནི། བྱ་རོག་ཆེན་པོའི་མིང་ངོ་། །འོལ་བ་དང་། བྱ་རྒོད་དང་། ནེ་ཙོ་ལ་སོགས་པ་ནི་རབ་ཏུ་གྲགས་པ་ཉིད་དོ། །ཀྲུང་དང་། ཀྲཽཉྩ་ནི། ཁྲུང་ཁྲུང་ཞེས་བྱ་སྟེ། ཀོཉྩ་ཞེས་གྲགས་པའོ། །ཀོ་ཀ་ལ་སོགས་པ་བཞི་ནི་ངུར་པའི་མིང་
ངོ་། །ཀཱད་མྤ་དང་། ཀ་ལ་ཧཾ་ས་ནི་ཆུ་སྐྱར་གྱི་མིང་ངོ་། །གཉིས་ནི་བྱ་ཀུ་ར་རའི་མིང་སྟེ། ཨུཏྐྲོ་ཤ། རྒྱང་གྲགས་ཐོས་དང་། ཀུ་ར་ར། སྒྲ་སྒྲོགས་སོ། །བཞི་ནི་ངང་པ་སྦྱིའི་མིང་སྟེ། ཧཾ་ས། ངང་པ་དང་། ཤྭེ་ཏ་ག་རུ་ཌ། མཁའ་ལྡིང་དཀར་པོ་དང་། ཙ་ཀྲཱངྒ་འཁོར་ལོའི་ཡན་ལག་དང་། མན་སཽ་ཀ་ས།
མ་དྲོས་གནས་རྣམས་སོ། །རཱ་ཛ་ཧཾ་ས་ལ་ལ་སོགས་པ་ངང་པའི་རྒྱལ་པོ་ལ་སོགས་པའི་མིང་སྟེ། བ་ར་ཊའི་བར་རྐང་པ་སོ་སོས་མིང་ངོ་། །དེ་ནས་ལྤགས་བྱིའུའི་མིང་ལ། ཛ་ཏུ་ཀ། ཕ་བང་དང་། ཨ་ཛི་ན་པ་ཏྲ་ལྤགས་པའི་འདབ་མའོ། །བྷྲིརྒ་རཱི་ལ་སོགས་པ་བཞི་ནི་ཛྷིཉྫྷི་ཀ་ཞེས་བྱ་བའི་སྲོག་ཆགས་གཤོག་
པ་དང་བཅས་པ། པལ་ཆེར་དགོན་པར་གནས་པ། སོས་ཀ་ཚ་བའི་དུས་སུ་ཁ་ནས་ཛྷིཏ་ཅེས་བྱ་བའི་སྒྲ་སྒྲོགས་པའོ། །སྲིན་བུ་མེ་ཁྱེར་ལ། ཁ་དྱོ་ཏ། མཁའ་སྣང་དང་། ཛྱོ་ཏི་སྐར་འོད་དང་། ཨིངྒ་ཎ། ནམ་མཁའི་འོད་རྣམས་སོ། །བུང་བའི་མིང་ལ་ཚིགས་སུ་བཅད་པ་གཅིག་སྟེ། མ་དྷུ་བྲ་ཏ། སྦྲང་རྩིའི་
བརྟུལ་ཞུགས་དང་། མ་དྷུ་ཀ་ར་སྦྲང་རྩི་བྱེད་དང་། མ་དྷུ་ལི་ཌ། སྦྲང་རྩི་མྱང་དང་། མ་དྷུ་པཱ་ལི་ཏ། སྦྲང་རྩི་སྐྱོང་དང་། དྭི་རེ་ཕ། ར་ཡིག་གཉིས་པ་སྟེ། འདིའི་མིང་སྦྲང་མ་ལ་ར་ཡིག་གཉིས་ཡོད་པས་སོ། །པུཥྤ་ལིཌ། མེ་ཏོག་མྱང་དང་། དྷྲྀ་ངྒ། བུང་བ་དང་། ཥཊྤ་ད། རྐང་པ་དྲུག་པ་དང་། བྷྲ་མ་ར། འཁོར་
འགྲོ་དང་། ཨ་ལི། སྦྲང་བུ་རྣམས་སོ། །དེ་ནས་རྨ་བྱའི་མིང་ལ་ཚིགས་སུ་བཅད་པ་གཅིག་སྟེ། མ་ཡཱུ་ར། ས་འགྲོ་དང་། བརྷི་ཎ། མདོངས་ཅན་དང་། བརྷི། མདོངས་ལྡན་དང་། ནཱི་ལ་ཀཎྛ། མགྲིན་སྔོན་དང་། བྷུ་ཛངྒ་བྷུ་ཀ་ལག་འགྲོ་ཟ་དང་། ཤི་ཁཱ་བ་ལ། གཙུག་ཕུད་ཅན་དང་། ཤི་ཁི། རྩེ་མོ་ཅན་དང་། ཀེ་ཀཱི་
ཀེ་ཀེའི་སྒྲ་ཅན་དང་། མེ་གྷ་ནཱ་དཱ་ནུ་ལ་སི། འབྲུག་སྒྲའི་རྗེས་སུ་སྒེག་པ་རྣམས་སོ། །རྨ་བྱའི་སྒྲ་སྐད་ལ་ཀེ་ཀཱི་ཞེས་བྱ་ཞིང་། མཇུག་མ་ལ་གནས་པ་མིག་གི་དབྱིབས་ལྟ་བུའི་ཟླ་ཁམ་ནི། མེ་ཙ་ཀ་ཏེ། མདོངས་ཞེས་བྱ་བ་ལ། མེ་ཙ་ཀ་ནག་པོ་ལ་ཡང་སྔར་བཤད་དོ། །དེ་ནས་ཚིགས་སུ་བཅད་པ་བྱེད་
[311a]དང་གསུམ་གྱིས་བྱ་སྤྱིའི་མིང་ལ་ཁ་ག། མཁའ་འགྲོའོ། །བི་ཧངྒ། བི་ཧ་ག། བི་ཧངྒ་མ། བི་ཧཱ་ཡ་ས། རྣམས་མཁའ་འགྲོ་འམ། མཁའ་རྒྱུའམ་མཁའ་སྤྱོད་སོགས་སོ། །ཤ་ཀུནྟི་བྱའོ། །པཀྵི་འདབ་ཆགས་སོ། །ཤ་ཀུ་ནི། ཤ་ཀུནྟ། ཤ་ཀུ་ནཱ། རྣམས་ཀྱང་བྱའམ་ནུས་ལྡན་ནོ། །
དྭི་ཛ། གཉིས་སྐྱེས་སོ། །པ་ཏྲ་ཏྲི། འདབ་ལྡན་ནོ། །པ་ཏྲི། སྒྲོ་ཅན་ནོ། །པ་ཏ་ག། འཕུར་བྱེད་དོ། །ས་ཏ་ཏ། འཕུར་འགྲོའོ། །པ་ཏྲ་ཐ་ར། འདབ་མའི་ཤིང་རྟའོ། །ཨཎྜ་ཛ། སྒོང་སྐྱེས་སོ། །ན་གཽ་ཀ། ཤིང་གནས་ཏེ། ན་ག་འགྲོ་མེད་ཅེས་པ་ཤིང་གི་མིང་ངོ་། །བ་ཛི་ཀི་ར། སྲིན་བུ་ཟའོ། །བིཿབྱའོ། །བི་སྐི་ར་
འདབ་ཆགས་སོ། །ནཱི་ཌོདྒྷ་བ། ཚངས་སྐྱེས་སོ། །ག་ཏུནྨནྟ། གཤོག་ལྡན་ནོ། །པྶི་ཏནྟ། འཕུར་འདོད་དོ། །ན་བྷ་སངྒ་མ། མཁའ་ལ་སྤྱོད་དོ། །དེ་ནས་ཧ་རི་ཏ་ལ་སོགས་པ་བྱའི་ཁྱད་པར་གྱི་མིང་སྟེ། ཏིཏྟི་ལ་སོགས་པ་ནི་སྲེག་པའི་མིང་ངོ་། །ཛྲེ་བཾ་ཛཱི་བ་ལ་སོགས་པ་ཤང་ཤང་སྟེའུའི་མིང་སྟེ། ཛཱི་བ་ཉྫཱི་ནི་འཚོ་
བ་འཚོ་བྱེད་ཅེས་བྱ་སྟེ། དུག་གིས་འཆི་བ་འཚོ་བར་བྱེད་པས་སོ། །གརྨུད་ཅེས་པ་བྱ་སྤུ་ལ་སོགས་པ་བྱ་དང་འབྲེལ་བའི་མིང་རྣམས་སོ། །ས་མཱུ་ཧ་ལ་སོགས་པ་ཚིགས་སུ་བཅད་པ་གཉིས་ཀྱིས་ཚོགས་པའི་མིང་སྟེ། ས་མཱུ་ཧ། ཚོགས་པ་དང་། ནི་བ་ཧ། འདུས་པ་དང་། བྻུ་ཧ། ཕུང་པོ་དང་། སནྡོ་ཧ། ཚོགས་
དང་། སཾ་གྷ་ཏ། འདུས་པ་དང་། སི་ཙ་ཡ་ལ་སོགས་པ་བསྡུས་པ་ལ་སོགས་པ་རྣམས་སོ། །སེང་གེ་ལ་སོགས་པའི་སྡེའོ།། །།དེ་ནས་མིའི་སྡེ་ལས་མི་སྤྱིའི་མིང་ལ། མ་ནུ་ཥྱ། མི་དང་། མ་ནུ་ཥ། ཡིད་སྐྱེས་དང་། མ་རྟྱ། ཤེས་ལྡན་དང་། མ་ནུ་ཛཱ། མ་ནུའི་བུ་དང་། མཱ་ན་བ། ཡིད་ལྡན་དང་། མི་དང་། པུ་མཱནྶ། སྐྱེས་པ་
དང་། པཉྩ་ཛ་ན། ལྔ་སྐྱེས་ཏེ། ས་ལ་སོགས་པའི་འབྱུང་བ་ལྔ་རྣམས་ལས་སྐྱེས་པས་སོ། །པུ་རུ་ཥ་དང་། པཱུ་རུ་ཥ། སྐྱེས་བུའོ། །ནྭྀ་མི་རྣམས་སོ། །བུད་མེད་ཀྱི་མིང་ལ། སྟྲཱི་བུད་མེད་དང་། ཡོ་ཥི་ཏ། བཙུན་མོ་དང་། ཨ་བ་ལཱ། སྟོབས་མེད་མ་དང་། ན་རཱི་མི་མོ་དང་། སཱི་མནྟི་ནཱི། མཚམས་ལྡན་མ་དང་། བ་དྷུ་འཆིང་བྱེད་མ་དང་
པྲ་ཏཱི་པ་ད་ཪྴི་ནེ། ཞེས་པ་ལ། པྲ་ཏཱི་པ་ནི་ཀ་ཊཱཀྵ་ཟུར་མིག་གི་དོན་ཏེ། ཟུར་ལྟ་མ་ཞེས་བྱའོ། །བཱ་མཱ། གཡོན་མ་དང་། བ་ནི་ཏཱ། གཡོན་བྱེད་དང་། མ་ཧེ་ལ། དགའ་སྟོན་ས་གཞི་སྟེ། མ་ཧཱ་དགའ་སྟོན་དང་། ཨི་ལ་ས་གཞིའོ་ཞེས་ཀསྤི་ཎ་མངོན་པར་འབྱུང་བ་ལས་བཤད་དོ། །ཁྱད་པར་དུ་ཞེས་པ་ནི་བུད་
[311b]མེད་ཁྱད་པར་ཅན་བརྗོད་པར་བྱ་བ་དེ་ལ། ཨངྒ་ནཱ་ཞེས་པ་ཤྲེཥྛཱ་ངྒཱི། ལུས་མཆོག་མ་ཞེས་བྱ་སྟེ། བུད་མེད་ཀྱི་མཚན་ཉིད་དང་ལྡན་པ་རབ་ཏུ་ཤིས་པའི་རྐང་པ་དང་ལག་པ་ལ་སོགས་པའི་ལུས་འདི་ལ་ཡོད་པ་སྟེ། ལུས་བཟང་མ་ཞེས་བྱའོ། །བྷཱི་རུ་འཇིགས་ཅན་མ་སྟེ། འཇིགས་པའི་རང་
བཞིན་མའོ། །ཀཱ་མ་ནི། འདོད་ལྡན་པའོ། །བཱ་མ་ལོ་ཙ་ནཱ། གཡོན་མིག་མ་སྟེ། མིག་མཛེས་མའོ། །པྲ་མ་དཱ། རབ་མྱོས་མ་སྟེ། མཆོག་ཏུ་རྒྱགས་པའི་གཟུགས་དང་སྐལ་བ་བཟང་པོ་དག་གིས་བསྐྱེད་པའི་རྣམ་འགྱུར་ཅན་མའོ། །བྷཱ་བི་ནཱི། སྒེག་ལྡན་མ་སྟེ། བྷ་བ་ནི་སྒེག་པའི་སྤྱོད་པ་
ཡིན་ལ་དེ་དང་ལྡན་པས་སོ། །ཀཱནྟཱ། །ལུས་མཛེས་མའོ། །ལ་ལ་ནཱ། གཞོན་ལུས་མ་སྟེ། ཤིན་ཏུ་གཞོན་པའི་ལུས་ཅན་མའོ། །ནི་ཏམྦི་ནཱི། སྨད་རྒྱས་མའོ། །སུནྡ་ནི། མཛེས་མ་སྟེ། གཟུགས་མཛེས་པ་ཕུན་སུམ་ཚོགས་པ་དང་ལྡན་པའོ། །ར་མ་ཎཱི་དང་། རཱ་མཱ། དགའ་བྱེད་མའོ། །
དེ་ནས་ཀོ་པཱ་ནཱ་ཁྲོ་བྱེད་མ་སྟེ། དེ་ལྟ་བུ་ལ་སོགས་པ་བུད་མེད་དང་འབྲེལ་པའི་མིང་ཇི་སྙེད་པ་རྟོགས་པར་བྱའོ། །རཱ་ཛ་སྭ་ལཱ་ལ་སོགས་པ་བརྒྱད་ནི། རྒུལ་ལྡན་མ་སྟེ་བུད་མེད་ཟླ་མཚན་ཅན་མའི་མིང་ངོ་། །བུད་མེད་སྤྲུམ་མ་ལ་མིང་བཞི་སྟེ། ཨཱ་པནྣ་ས་ཏྭ། སེམས་ཅན་ཞུགས་མ་དང་།
གུརྦི་ཎཱི་ལུས་ལྕིམ་དང་། ཨནྟ་རྦཏྟྭཾ། ནང་ལྡན་མ་དང་། གརྒྷི་ཎཱི། སྙིང་པོ་ལྡན་མའོ། །བུ་ལ་མིང་ལྔ་སྟེ། ཨཱཏྨ་ཛ། བདག་སྐྱེས་དང་། ཏ་ན་ཡ། ལུས་འཕེལ་དང་། སཱུ་ནཱུ་སུ་ཏ། པུ་ཏྲ་རྣམས་ཀྱང་བུ་སྟེ་དེ་རྣམས་སོ། །ཕ་ལ་མིང་གསུམ་སྟེ། ཏཱ་ཏ། ཡབ་བམ་ཕ་འམ་སྐྱོང་
བྱེད་དོ། །ཛ་ན་ཀ་སྐྱེད་བྱེད་དོ། །པི་ཏྲ། ཕ་སྟེ་སྲུང་བྱེད་དོ། །མ་ལ་མིང་བཞི་སྟེ། ཛ་ན་ཡ་ཏཱི། ཡུམ་མམ་སྐྱེད་བྱེད་མ་དང་། པྲ་སཱུ་རབ་སྐྱེད་མ་དང་། མཱ་ཏཱ། འཚོ་མ་དང་། ཛ་ན་ནཱི། སྐྱེད་བྱེད་མའོ། །སྲིང་མོ་ལ་གཉིས་ཏེ། བྷ་གི་ནཱི། སྲིང་མོ་འམ་ཆེ་ཞེ་དང་། སྭ་སཱ་སྲིང་
མོའོ། །ཚ་བོའི་མིང་ལ་གཉིས་ཏེ། ན་ཏྲི་དང་། པཽ་ཏྲཱི། བུའི་བུའོ། །ཉེ་དུ་སྤྱིའི་མིང་ལ་དྲུག་སྟེ། ས་གོ་ཏྲ། རུས་མཚུངས་པ་དང་། བཱ་ནྟ་པ། འབྲེལ་པ་དང་། ཛྙཱ་ཏི། མཛའ་བཤེས་དང་། །བནྡྷུ་རྩ་ལག་དང་། སྭ་གཉེན་དང་། སྭ་ཛ་ན། རང་རིགས་སམ་རང་གི་སྐྱེ་བོ་འམ་
[312a]གཉེན་གྱི་སྐྱེ་བོའོ། །བཟའ་མི་ལ་མིང་བཞི་སྟེ། དཾ་པ་ཏི། བཟའ་མི་དང་། ཛཾ་པ་ཀི། ཁྱོ་ཤུག་སྟེ། འདི་དག་གི་དམ་དང་། ཛཾ་ཞེས་པའི་སྐྲ་དག་ནི་མི་ཟད་པའི་ཚིག་ཆུང་མ་རྗོད་པར་བྱེད་པ་དག་གོ། །བྷཱཪྻཱ་པ་ཏཱི། ཁྱིམ་ཐབ་དང་། ཛཱ་ཡཱ་པ་ཏཱི། བཟའ་མི་དང་། བྱིས་པའི་མིང་
ལ་རྐང་པ་གཅིག་ཏེ། ཤི་ཤུ། བྱིས་པ་དང་། ཤཻ་ཤ་རཾ། བུ་ཚ་དང་། བ་ལྱཾ་ཕྲུ་གུའོ། །དར་མའི་མིང་ལ་རྐང་བ་གཅིག་སྟེ། ཏཱ་རུ་ཎྱ། དར་མ་དང་། ཡོ་བ་ནཾ། ཤེད་ལྡན་ནམ་ལང་ཚོ་ཅན་ནོ། །རྒན་པོའི་མིང་ལ་རྐང་པ་གཅིག་སྟེ། སྠ་བཱི་རཾ། གནས་བརྟན་དང་། བྲྀདྡྷ་ཏྭཾ། རྒན་པོ་དང་། ཛཱིརྞ་དང་
ཛ་རན། རྒས་པ་དང་འཁོག་པའོ། །ད་ཤ་མཱི། བཅུ་པ་དང་། ཛྱ་ཡཱ་ན། ཆེས་རྒན་པ་སྟེ། ལོ་དགུ་བཅུ་ལས་གོང་དུ་འཕགས་པ་ནི་བཅུ་པའི་གནས་སྐབས་དང་ཆེས་རྒན་པའོ། །དེ་ནས་སྨན་གྱི་སྤྱིའི་མིང་ལ་ལྔ་སྟེ། བྷེ་ཥ་ཛ། རྩི་དང་། ཨོ་ཥ་དྷ། སྨན་དང་། བྷཻ་ཥ་ཛྱ། རྩི་སྨན་དང་། ཨ་ག་ད། ནད་
མེད་དང་། ཛཱ་ཡུཿ་འཚོ་བྱེད་ཅེས་པ་རྣམས་སོ། །ནད་ཙམ་ལ་མིང་བདུན་ཏེ། རུག་དང་། རུ་ཛ། ནད་དང་། ཨུ་པ་ཏཱ་པ། ཉེ་བར་གདུང་བས་སྟེ། ནད་ཀྱིས་ལུས་དང་ཡིད་ཉེ་བར་གདུང་བས་སོ། །རོ་ག་དང་། བྱཱ་དྷི་དང་། ག་ད་དང་། ཨཱ་མ་ཡ་རྣམས་ཀྱང་ནད་དེ། ན་ཚ་དང་ཉམས་མི་བདེ་བ་ལ་སོགས་པའོ། །
དེ་ནས་གྲ་ཎ་དང་། ཨ་རུ་ནི་རྨའི་མིང་ངོ་། །སྨན་པའི་མིང་ལ་ཚིགས་སུ་བཅད་པ་ཕྱེད་དེ། །རོ་ག་ཧཱ་རི། ནད་འཇོམས་ཏེ་ནད་འཕྲོག་པར་བྱེད་པས་སོ། །ཨ་གད་མ་ཀཱ་ར། ནད་སེལ་ཏེ། ནད་མེད་པར་བྱེད་པས་སོ། །བྷི་ཥ་ག་སྨན་པའོ། །བཻ་དྱ་འཚོ་བྱེད་དེ། ཚེའི་རིག་བྱེད་རིག་པས་སོ། །ཙི་ཀིཏྶ་ཀ་གསོ་
དཔྱད་མཁན་རྣམས་སོ། །ཁུ་བ་ལ་མིང་དྲུག་སྟེ། ཤུ་ཀྲ་ཁུ་བ་དང་། ཏེ་ཛཿཟླ་བའམ་གཟི་བརྗིད། རེ་ཏ་སཱི། ཐིག་ལེ་དང་། བཱི་ཛ་ས་བོན་དང་། བཱིརྻ། ནུས་པ་དང་། ཨིནྡྲི་ཡ། དབང་པོ་རྣམས་སོ། །དེ་ནས་མ་ཡུ་དང་སིཏྟཾ་ནི་མཁྲིས་པའོ། །ཀ་ཕ་དང་། ཤླེཥྨ་ནི་བད་ཀན་ནོ། །དེ་ནས་ཏྭཀ་པགས་པ་སྟེ།
ཏྭ་ཙ་ཡང་དག་པར་སྒྲིབ་པ་ལའོ་ཞེས་པས་རུས་པའི་གཟེབ་དང་ཤ་དང་ཁྲག་སྒྲིབ་པར་བྱེད་པས་སོ། །ཨ་སྲྀགྔྷ་ར། བྲག་འཛིན་པགས་པའོ། །ཤ་ལ་མིང་དྲུག་སྟེ། པི་ཤ་ཏཾ། ཆ་ཤས་ཀྱི་དོན་གྱིས་ཤ་སྟེ། པ་ཤ་ཆ་ཤས་ལ། ཀྟ་རྐྱེན་ནོ། །ཏ་ར་སཾ། བསྒྲལ་བས་ཤ་སྟེ། ཏྲྀ་སྒྲོལ་བར་བྱེད་པ་ལ། དེ་བ་པ་བཞིན་
[312b]དུ། ཨས་ཙ་རྐྱེན་ནོ། །མནྶ། མཆོད་བྱེད་དོ། །མཱ་ན་མཆོད་པ་ལ། ཧ་སའི་སྒྲ་བཞིན་དུ་སའི་རྐྱེན་ནོ། །པཱ་ལ་ལ་སྐྱོང་བྱེད་དེ་ཤའོ། །གྲ་བྱ་དང་། ཨཱ་མིཥ་ཤའོ། །ཚིགས་བཅད་ཕྱེད་ཀྱིས་ཁྲག་གི་མིང་སྟེ། རུ་དྷིར། ཁྱབ་གནས་ཏེ་ཁྲག་གོ །ཨ་སྲྀག་ཨ་ཏི་སྲྀ་ཛ་ཏི་ལྷག་པར་འདོར་བྱེད་ལ་པྲྀ་ཥོ་ད་ར་ལ་
སོགས་པས་ཨ་སྲྀག་ཏུ་བསྒྱུར་བ་སྟེ། མཚོན་མ་བཏབ་ན་མི་ལྟུང་ལ། བཏབ་ན་ལྷག་པར་འདོར་བས་སོ། །ལོ་ཧི་ཏ་དང་རཀྟ་ནི་དམར་བས་ཁྲག་གོ །ཀྵ་ཏ་ཛ། རྨ་སྐྱེས་ཏེ་ཁྲག་གོ། །ཤོ་ཎི་ཏཾ། རྒྱུད་ལྡན་ནམ་དམར་པོའོ། །སྙིང་ལ་བཞི་སྟེ། པུཀྐ་སྙིང་དང་། ཨ་གྲ་མཱནྶ། ཤ་མཆོག་དང་།
ཧྲྀ་ད་ཡ། སྙིང་པོ་དང་། ཧྲད་ཅེས་པ་ཡང་སྙིང་སྟེ། ལུས་ཀྱི་ནང་ན་གནས་པས་ཤའི་ཁྱད་པར་པདྨའི་རྣམ་པ་ལྟ་བུ་ཁ་འོག་ཏུ་ཕྱོགས་པ་སྟེ། དེ་ལྟར་ཡང་། པདྨའི་ཟེའུ་འབྲུ་དང་འདྲ་བ། །བུ་ག་ལྡན་པ་འོག་ཏུ་ཕྱོགས། །དེ་ནི་སྙིང་ཞེས་བྱ་བ་སྟེ། ཀུན་གྱི་སྐྱེ་མཆེད་ཆེན་པོའོ། །ཞེས་པ་པདྨ་དཀར་
པོའི་ཕྲེང་བ་ཞེས་བྱ་བ་ལས་སོ། །ལུས་ཀྱི་རྩ་ལ་མིང་གསུམ་སྟེ། ནཱ་ཌི་དང་། དྷ་མ་ནི་དང་། ཤི་རཱ་རྣམས་ཏེ། བུ་ག་དང་ལྡན་ཞིང་རླུང་འབབ་པ་དང་། སྲད་བུ་བཞིན་རུས་པ་འཆིང་བར་བྱེད་པ་དང་། ཀློ་མ་དང་། མ་སྟི་ཥྐཾ། ཀླད་རྒྱས་སམ་ཀླད་པ་སྟེ། མགོ་བོ་ལས་བྱུང་བ་མར་གྱི་གོང་དུ་ལྟ་བུ་གྷི་བྷི་
ཞེས་གྲགས་པའོ། །ནང་ན་གནས་པའི་ཟས་ལས་བྱུང་བའི་དྲི་མ་འབབ་པ་ནི་སྣབས་ལ་སོགས་པ་རྣམ་པ་བཅུ་གཉིས་ཏེ། དེ་ལྟར་ཡང་། ཞག་དང་ཁུ་བ་རྐང་དང་ཁྲག །རྣ་སྤབས་བཤང་གཅི་སྣབས་མཚན་མ། །བད་ཀན་དང་ནི་[མཆིམ་]རྡུལ། །མི་ཡི་དྲི་མ་བཅུ་གཉིས་སོ། །ཞེས་སོ། །
གསུམ་གྱིས་མཆིལ་མའི་མིང་སྟེ། སྲྀ་ཎི་ཀ་ཁ་ཆུ་ངང་། སྱནྡི་ནཱི་དང་། ལཱ་ལཱ། མཆིལ་མའོ། །གཉིས་ཀྱིས་དྲི་ཆུའི་མིང་སྟེ། མཱུ་ཏྲ། དྲི་ཆུའམ་གཅིན་དང་། པྲ་སྲ་བ། གཅི་བའམ་རྒྱུན་འབབ་པོ། །ཨཱུ་ཙྩཱ་ར་ལ་སོགས་པ་བཤང་བའི་མིང་སྟེ། ཨཱུ་ཙྩཱ་ར་དོར་བྱའོ། །ཨ་བསྐ་ར། ཁྱབ་ལྡན་
ནོ། །ཤམ་ལ། འདྲེས་མའོ། །ཤ་ཀྲྀཏ། འགྲོ་བྱེད་དོ། །པུ་རི་ཥཾ། བཤང་བའོ། །གུ་ཐ། ཕྱི་སའོ། །བརྕ་སྐཾ། དྲི་མའོ། །བིཥྛཱ་དང་། བི་ཌ་དྲི་ཆེན་ནོ། །དེ་ནས་ཐོད་པའི་མིང་ལ། ཀ་རོ་ཊི་དང་། ཀརྦ་ཊ་དང་། ཀ་པཱ་ལ་རྣམས་སོ། །རུས་པ་ཙམ་ལ་མིང་གསུམ་སྟེ། ཀཱི་ཀ་སཾ་དང་། ཀུ་ལྱཾ། གདུང་ངམ་རུས་དང་། ཨསྠི།
[313a]རུས་པའོ། །ཀ་ལེ་བ་ར་ལ་སོགས་པ་བཅུ་གཉིས་ནི་ལུས་སྤྱིའི་མིང་ངོ་། །དེ་ལ་ཀ་ལེ་བར་འམ་ཀ་རེ་བ་ར་ནི་ཁོག་པ་འམ་ལུས་སོ། །གཱ་ཏྲཾ་གོང་བུའམ་ལུས་དང་། བ་སུ་འདུས་པ་དང་། སཾ་ཧ་ན་ནཾ། ཚོགས་པ་དང་། ཤ་རཱི་རཾ། ཐོས་བྱེད་དང་། བརྵྻ། གཟུགས་པོ་དང་། བི་གྲ་ཧ། རྣམ་
འཛིན་དང་། ཀཱ་ཡ་ལུས་དང་། དེ་ཧ། ཁྱབ་པ་དང་། མཱ་རྟི། ལུས་དང་། ཏ་ནུ་དང་། ཏ་ནཱུ་ཡང་ལུས་ཏེ། སྔ་མ་ནི་ཏ་ནུ་རྒྱས་པ་ལ། མེ་རུའི་སྒྲ་བཞིན། ཨུ་རྐྱེན་དང་། ཕྱི་མ་ནི། ཙ་མི་ཏ་ནི་བ་དྷི་རྣམས་ལས་ཨུའོ་ཞེས་པས་ཨུ་རྐྱེན་དུ་བྱས་པའོ། །རྐང་པ་ལ་མིང་བཞི་སྟེ། པཱ་ད། པ་ད། འགྲོ་བར་བྱེད་
པས་རྐང་པ་དང་། ཙ་ར་ཎ། རྒྱུ་བྱེད་དང་། ཨཾ་གྷྲི་འགྲོ་བྱེད་དེ། ཨ་ཧི་འགྲོ་བ་ལ། མང་པོ་ལས་སོ་ཞེས་པས་ཀྲིན་འོ། །འཇིག་རྟེན་དབང་ཕྱུག་གི་བསྟོད་པ་བརྒྱ་པར། ཨཾ་ཧྲི་ཞེས་ཧ་ཡིག་གི་རྗེས་ཁྲིད་ཡོད་དེ། ཀླེ་ཤ་བྷུ་ཧཱ་ཧི་ཏེ་ཧཱ་ཧུ་ཏི་བི་ཧི་ཏ་བྲྀ་ཧ་ཏྲོ་ཧི་དུ་ཥྱ་གྣི་དཱ་ཧཱ་བཱ་ཧཱི་ནཱི་སྟཱ་རྦ་ཧུ་བི་ཧི་ཏ་ཧི་ཏཱ་པདྨ་ཧ་སྟཱཾ་
ཧྲི་བྷ་བཿ ཞེས་འབྱུང་ངོ་། །བུད་མེད་ཀྱི་རྟགས་ལ་མིང་གསུམ་སྟེ། ཨུ་པ་སྠ། ཉེར་གནས་དང་། བྷ་ག་ཆ་བའམ་སྐལ་བ་དང་། ཡོ་ནི་སྐྱེ་གནས་སོ། །སྐྱེས་བུའི་རྟགས་ལ་མིང་བཞི་སྟེ། ཤ་ཤྨ་ཕོ་རྟགས་དང་། མེ་ཏྲ་མཇུག་དོ་དང་། མ་ཧེ་ན་ཆུ་འདར་ཏེ། གཅི་བ་དང་ཁུ་བ་རྣམ་པར་འདོར་
བས་སོ་ཞེས་སོ། །ཤེ་ཕ་སི། ཉལ་གནས་ཏེ། ཤིང་ཉལ་བ་ལ། ཨ་སུན་རྐྱེན་དང་། ཕུཊ་ཨཱ་ག་མའོ། །གསུམ་ནི་འབྲས་བུའི་སྒོ་ངའི་མིང་སྟེ། མུཥྐོ་ཉཎྜ། འབྲས་བུའི་སྒོ་ང་དང་། ཀོ་ཥ་མཛོད་ཅན་དང་། བྲྀ་ཥ་ཎ། སྤུབས་ཅན་ནོ། །ལྟོ་བ་ལ་མིང་ལྔ་སྟེ། པི་ཙི་ཎྜཾ། གསུས་པ་དང་།
ཀུ་ཀྵེ་དཀུ་དང་། ཛ་ཋ་ར་དང་། ཨུ་ད་ར། ལྟོ་བ་དང་། རུནྡ་རཱུ་ཎ་གང་བ་ལའོ། །ཨདྷ་ལ་སོགས་པ་བཞིན་དུ་དན་རྐྱེན་དང་། ཐུང་དུ་ལ་སོགས་པའོ། །དེ་ནས་སྟ་ན་དང་། ཀུ་ཙ་ནུ་མའི་མིང་ངོ་། །ཕྲག་པ་ལ་མིང་གསུམ་སྟེ། སྐནྡྷ་ཕྲག་པ་སྟེ། ཀཾ་མ་སྟེ་ཀཾ་ད་དྷཱ་ཏི་སྐནྡྷ། ཞེས་པས། ཀཾ་
མགོ་བོ་ཡིན་པ་འཛིན་པར་བྱེད་པས་ཕྲག་པ་སྟེ། པཱ་ར་སྐ་ར་ལ་སོགས་པས་སུ་ཊ་ཨཱ་ག་མ་སྦྱར་བའོ། །བྷུ་ཛ་ཤི་རཿདཔུང་པའི་མགོའོ། །ཨཾ་ས་ཕྲག་པའོ། །དེ་ནས་ལག་པའི་མིང་ལ། བྷུ་ཛ། ལག་པ་སྟེ་སྐྱོད་པར་བྱེད་པས་སོ། །བཱ་ཧུ་འབར་བར་བྱེད་པས་ལག་པའོ། །པྲ་བིཥྚ། འཇུག་
[313b]པར་བྱེད་པས་ལག་པའོ། །དོཿཞི་བར་བྱེད་པས་ལག་པ་སྟེ། དམུ་ཉེ་བར་ཞི་བ་ལ་སོགས་རྐྱེན་ནོ། །པཉྩ་ཤ་ཁ། ཡལ་ག་ལྔ་པ་སྟེ་ཤིང་ཡལ་ག་ལྔ་པ་དང་འདྲ་བས་སོ། །ཤ་ཡ་ལག་པ་སྟེ་ཉལ་བྱེད་དོ། །པཱ་ཎི་ལག་པ་སྟེ་ཐ་སྙད་སྟོན་པར་བྱེད་པས་སོ། །དེ་ནས་ཀུརྤ་ར་ཞེས་པ་གྲུ་མོ་ཡིན་ལ།
དེའི་གོང་དུ་གནས་པ་པྲ་གཎྜ། བར་ལྷུའོ། །གྲུ་མོ་ལས་འོག་ཏུ། པྲ་ཀོཥྛ་ལག་ངར་རོ། །དེ་དང་ལག་མགོའི་བར། མ་ཎི་བནྡྷ། ནོར་བུ་འཆིང་བ་ཞེས་བྱ་སྟེ་མཁྲིག་མའོ། །དེ་ནས་མཐེའུ་ཆུང་གི་བར་ལ། ཀ་ར་བྷ་ཞེས་བྱའོ། །མཛུབ་མོའི་མིང་ལ། ཏརྫ་ནཱི། སྡིགས་མཛུབ་དང་། པྲ་དེ་ཤི་ནཱི།
རབ་ཏུ་སྟོན་བྱེད་ཅེས་བྱའོ། །སོར་མོ་ལ། ཨངྒུ་ལཱི་དང་། ཨངྒུ་རཱི། སོ་ར་མོ་དང་། ཀ་ར་ཤ་ཁ། ལག་པའི་ཡལ་ག་ཞེས་བྱའོ། །མཐེ་བོང་ལ་སོགས་ལ་སོ་སོའི་མིང་ལ། ཨངྒུ་ཥྛ། མཐེ་བོང་སྟེ། ཨངྒ་ཏིཥྛ་ཏི། ཞེས་པ་ལུས་ལ་གནས་པས་མཐེ་བོང་ངོ་། །མཛུབ་མོ་ལ་པྲ་དེ་ཤི་ནཱི། སྔར་བཤད་
པ་སྟེ། འཕྲལ་གྱི་ཐ་སྙད་རབ་ཏུ་སྟོན་ཅིང་གོ་བར་བྱེད་པས་སོ། །མ་དྷྱ་མ། གུང་མོ་ཐམས་ཅད་ཀྱི་དབུས་སུ་སྐྱེས་པས་སོ། །ཨ་ནཱ་མི་ཀཱ་མིང་མེད་དེ་འདི་ལ་མིང་མེད་པས་སོ། །ཀན་ཥྛ། མཐེའུ་ཆུང་སྟེ། ཐམས་ཅད་ཀྱི་ཐ་མར་གྱུར་པས་སོ། །དེ་ནས་སེན་མོའི་མིང་ལ། པུ་ནརྦྷ་བ། སླར་སྐྱེ་བ་
དང་། ཀ་ར་དུ་ཧ། ལག་སྐྱེས་དང་། ན་ཁ་དང་། ན་ཁ་ར། སེན་མོ་ཞེས་པ་རྣམས་སོ། །དེ་ནས་ཚད་ཀྱི་མིང་ལ། མཛུབ་མོ་དང་བཅས་པའི་མཐེ་བོང་བརྐྱང་བ་ནི། པྲ་དེ་ཤ་རབ་ཏུ་སྟོན་བྱེད་ཅེས་བྱ་ཞིང་། དེ་བཞིན་དུ་གུང་མོ་དང་ལྡན་པའི་མཐེ་བོང་བརྐྱང་བ་ནི། ཏཱ་ལཱ་སྟེ། མཐོ་གང་ཞེས་བྱ་
ལ། མིང་མེད་དང་ཡང་དག་པར་ལྡན་པའི་མཐེ་བོང་བརྐྱང་བ་ནི་ཀརྞ། བ་ལང་རྣ་བ་ཞེས་བྱ་བ་དང་། མཐེའུ་ཆུང་དང་ལྡན་པའི་མཐེ་བོང་བརྐྱང་བ་ནི། བི་སྟ་སྟེ་ཞེས་བྱ་བའི་མཐོའོ། །དེ་ནས་མགྲིན་པའི་མིང་ལ། ཀཎྛ་མགྲིན་པ་དང་། གལ་སྐེ་དང་། གྲའི་བ་མགྲིན་པ་དང་། ཤི་རོ་དྷི་དང་།
ཀནྡྐ་ར་མགོ་འཛིན་དང་། ཀམཱུ་གྲའི་བ། དུང་འདྲའི་མགྲིན་པ་དང་། ཏྲི་རེ་ཁཱ། རི་མོ་གསུམ་པ་སྟེ། འདི་གཉིས་སྐྱེས་བུ་ཆེན་པོའི་མིང་སྟེ། །དེ་ནས་ཁའི་བུ་ག་ལ་མིང་བདུན་ཏེ། བཀྟྲ་སྨྲ་བྱེད་དང་། ཨ་སྱ་ཁ་དང་། བད་ན། སྨྲ་བྱེད་དང་། རུཎྜ་དང་། ཨཱ་ན་ན། ཁ་འམ་ཞལ་དང་། ལ་པ་ནཾ། རྗོད་བྱེད་
[314a]དང་། མུ་ཁ། སྒོ་འམ་ཁ་རྣམས་སོ། །སྣའི་མིང་ལ། གྷྲཱ་ཎ་སྣོམ་བྱེད་དང་། གནྡྷ་བ་ཧ། དྲི་ལེན་དང་། གྷོ་ཎཱ། ནཱ་སཱ་དང་། ནཱ་སི་ཀ སྣའམ་ཤངས་སོ། །མཆུའི་མིང་ལ། ཨོཥྛ་དང་། ཨ་དྷ་ར་ཡ་མཆུ་མ་མཆུ་དང་། ར་ད་ནཱ་ཙྪ་ད་སོ་སྒྲིབ་དང་། ད་ཤ་ན་བཱ་ས་སཱི།
སོའི་གོས་ཏེ་དེ་དག་དང་ཆོས་མཚུངས་པས་སོ། །དེ་ནས་གྷཎྜ་དང་། ཀ་པོ་ལ་ནི་མཁུར་ཚོས་སོ། །དེ་ནས་སོའི་མིང་ལ། ར་ད་ནཱ་ལྡད་བྱེད་དང་། ད་ཤ་ནཱ། གཅོད་བྱེད་དང་། དནྟ་སྙེམས་བྱེད་དང་། ར་དཱ་སོ་རྣམས་སོ། །དེ་ནས་ཏཱ་ལུ་དང་། ཀཱ་ཀུ་དམ་རྐན་གྱི་མིང་ངོ་། །དེ་ནས་ལྕེའི་མིང་ལ།
ར་ས་ཛྙཱ། རོ་ཤེས་དང་། ར་ས་ནཱ། རོ་མྱང་དང་། ཛི་ཧྭ། ལྕེ་རྣམས་སོ། །དཔྲལ་བའི་མིང་ལ། ལ་ལཱ་ཊ། དཔྲལ་བ་དང་། ཨ་ལི་ཀ་རྒྱན་གནས་དང་། གོ་དྷི་མིག་འཛིན་ཏེ། གོརྣེ་ཏྲ་དྷཱི་ཡ་ཏི། ཞེས་པ། གོ་མིག་ཡིན་ཏེ་འཛིན་པར་བྱེད་དོ་ཞེས་སོ། །མིག་ལ་མིང་བརྒྱད་དེ། ལོ་ཙ་ནཾ། ལྟ་བྱེད་
དང་། ན་ཡ་ནཾ་འདྲེན་བྱེད་དང་། ནེཏྲཾ་མིག་དང་། ཨཀྵི་ཎཾ། མཐོང་བྱེད་དང་། ཙཀྵུཿགསལ་བྱེད་དང་། ཨཀྵིཎཱི། ཁྱབ་བྱེད་དང་། བྲྀ་ཀ་དང་། དྲྀཥྚི་དང་། སྣང་བྱེད་དང་ལྟ་བྱེད་དོ། །མགོ་བོ་ལ་མིང་ལྔ་སྟེ། ཨུཏྟ་མངྒཱ། ཡན་ལག་མཆོག་དང་། ཤི་རཿམགོ་བོ་དང་། ཤཱིཪྵ་མགོ་བོ་དང་། མཱུརྡྷ་
ན་སྤྱི་བོ་དང་། མསྟ་ཀ་ཀླད་པ་ཅན་ནོ། །སྐྲ་ལ་མིང་དྲུག་སྟེ། ཙི་ཀུ་རུ་བསགས་ནས་གཅོད་པས་སྐྲ་སྟེ། ཙི་སོགས་པ་ལའོ། །ཀུར་གཅོད་པ་ལའོ། །དེ་དག་ལ་པྲི་ཥོ་ད་ར་ལ་སོགས་པས་རྐྱེན་ཕྱིས་ཏེ། ཙི་ཀུ་རའོ། །ཀུནྟ་ལ། འཁྲིལ་བའོ། །བཱ་ལ་ཕྲ་བས་ན་སྐྲ་སྟེ། ཀ་ཙ་འཆིང་བར་བྱེད་པས་སྐྲ་སྟེ། ཀ་ཙ་འཆིང་བ་ལ། ཨཙ་
རྐྱེན་ནོ། །ཀེ་ཤ་ཞེས་ཀེ་མསྟ་ཀེ་ཤེ་ཏེ། ཏིཥྛ་ཏི། ཞེས་འབྱུང་སྟེ། ཀེ་ཞེས་པས་མགོ་བོ་ལ་ཞེས་པ་དང་། ཤ་ནི་ཤེ་ཏེ། ཉལ་བའི་ཆ་ཤས་ཀྱི་ཡི་གེ་སྟེ། མགོ་བོར་ཉལ་ཏེ་གནས་པ་དང་འདྲ་བས་མགོ་ཉལ་ཏེ་སྐྲའོ། །ཤི་རོ་རུ་ཧ། མགོ་སྐྱེས་སོ། །བ་སྤུ་ལ་མིང་གསུམ་སྟེ། ཏ་ནཱུ་རུ་ཧ། ལུས་སྐྱེས་སོ། །རོ་མ། བ་
སྤུ་སྟེ། རུ་ཧ་རབ་ཏུ་སྐྱེ་བ་ལ། བྱོ་མ་ལ་སོགས་པ་རྣམས་སོ་ཞེས་པས་མ་ནིང་རྐྱེན་དང་། མཐའ་དབྱི་བ་བྱས་པས། རོ་མ་ཞེས་གྲུབ་པ། དེ་ཉིད་ཀ་པི་རི་ག་ལ་སོགས་པ་རྣམས་སོ་ཞེས་པས་ལ་རུ་བསྒྱུར་བས་ལོ་མ། སྤུ་འམ་བ་སྤུའོ། །དེ་ནས་རྒྱན་གྱི་མིང་ལ། ཨ་ལཾ་ཀཱ་ར། ཨ་ལཾ་ཀྲི་ཡཱ། ཨཱ་བྷ་ར་ཎ། པ་རིཥྐཱ་ར་
[314b]བྷཱུ་ཥཎ། མཎྜ་ནཾ་རྣམས་རྒྱན་སྤྱིའི་མིང་ངོ་། །མུ་ཀུ་ཊ་དང་། ཀ་རི་ཊཾ་ཅོད་པན་དང་། ཙཱུ་ཌ་མ་ཎི། གཙུག་གི་ནོར་བུ་དང་། ཤི་རོ་མ་ཎི། སྤྱི་བོའི་ནོར་བུ་སྟེ་མགོ་རྒྱན་གྱི་མིང་ངོ་། །རྣ་རྒྱན་གྱི་མིང་ལ། ཀརྞི་ཀ་ཟེའུ་འབྲུ་ཅན་དང་། ཏཱ་ལ་པཏྟྲ། ཏ་ལའི་འདབ་དང་། ཀུཎྜ་ལ། འཁྱེལ་པ་ཅན་དང་། ཀརྞ་བེཥྚེ་ཀཾ་རྣ་
བ་དཀྲིས་པ་སྟེ་དེ་རྣམས་སོ། །དེ་ནས་གྲཻ་བེ་ཡ་ཀ་དང་། ཀནྛ་བྷཱུ་ཥ་མགྲིན་རྒྱན་ནོ། །ལག་གདུབ་ལ། ཀ་ཊ་ཀ་དང་བ་ལ་ཡའོ། །སྐེ་རགས་ལ། མེ་ཁ་ལཱ་འོག་པག་གམ་སྐེ་རགས་རྒྱན་ཅན་དང་། ར་ས་ནཱ་རོ་ལྡན་ཞེས་པ་གཉིས་སོ། །རྐང་གདུབ་ལ་མཉྫི་ར་དང་། ནཱུ་པུ་ར་དང་ཧཾ་ས་ཀ་ངང་པ་ཅན་
ཞེས་པ་ལ་སོགས་པའོ། །དེ་ནས་པགས་པ་ལ་སོགས་པ་རྣམ་པ་བཞི་ནི་གོས་ཀྱི་བྱེ་བྲག་སྟེ། གོས་ཀྱི་རྒྱུ་ཡིན་པས་སོ། །དེ་ལ་ཏྭ་ཀ་པགས་པ་སྟེ། ཤིང་ཤུན་དང་ཟར་མའི་རས་ལ་སོགས་པའོ། །པ་ལ་འབྲས་བུ་སྟེ། རས་བལ་ཤིང་གི་འབྲས་བུ་ལས་བྱུང་བའོ། །ཀྲྀ་མི་སྲིན་བུ་སྟེ། ད་ར་ལ་སོགས་
པ་སྲིན་བུའི་སྦུབས་ལས་སྐྱེས་པས་སོ། །རོ་མ་སྤུ་སྟེ་རི་དགས་ཨངྐུ་ཞེས་བྱ་བ་དང་། ལུག་ལ་སོགས་པའི་སྤུ་ལས་སྐྱེས་པའོ། །ན་བ་ཨམྦར་ལ་སོགས་པ་ནི། གོས་སར་ཞེས་པ་ལ་སོགས་པ་གོས་ཀྱི་ཁྱད་པར་རོ། །གོས་ཙམ་གྱི་མིང་ལ་བརྒྱད་དེ། ནཀྟ་ཀ། གཅེར་སྒྲིབ་དང་། ཀནྤ་ཊ་རས་
གོས་དང་། བསྟྲ་གོས་དང་། ཨཱཙྪ་ད་ནཾ། །གཡོགས་མའམ་དགབ་བྱ་དང་། བཱ་ས་བགོ་བ་དང་། ཙེམ་ལ་གོས་དང་། བཱ་ས་ནཾ་གཅེར་སྐྱོབ་དང་། ཨཾ་ཤུ་ཀཾ་བགོ་རྒྱུའོ། །མཆུ་དང་ཞེང་གི་མིང་ལ་དཻརྒྷྱ། རིང་བའམ་སྲིད་དུའོ། །ཨཱ་ཡཱ་མ་དང་ཨཱ་རོ་ཧ་རིང་བའོ། །པ་རི་ཎཱ་ཧ་དང་བི་ཤཱ་ལ་ཞིང་ཆེ་བ་འམ་
ཡངས་པའམ་རྒྱ་ཆེ་བའོ། །པུ་ཙེ་ལ་གོས་བཟང་དང་པ་ཊ་དར་གོས་ཏེ་གཉིས་ནི་གོས་བཟང་པོའི་མིང་ངོ་། །བ་རཱ་ཤི་གོས་ཀྱི་ཕུང་པོ་དང་སྠཱུ་ལ་ཤཊ་གོས་མཐུག་པོ་སྟེ་གཉིས་ནི་གོས་བརྩེགས་པའམ་སྤོམ་པོའི་མིང་ངོ་། །དེ་ནས་ནི་ཙོལ་དང་པྲཙྪ་ད་པཊ་སྨད་གོས་སམ་དོར་མའོ། །རལླ་ཀ་དང་ཀམྦ་ལ་ལ་བའམ་སྣམ་
བུའོ། །པ་རི་དྷཱ་ན་དང་ཨ་དྷོ་ཨཾ་ཨཾ་ཤུ་ཀ་ནི། ཤམ་ཐབས་སམ་མཐང་གོས་སོ། །པྲ་བཱ་ར་དང་ཨུ་ཏྟ་ར་སཾ་ག་ནི་སྟོད་གོས་སམ་བླ་གོས་སོ། །དེ་ནས་བི་ཏཱ་ནཾ་བླ་རེ་དང་། ཨུལློར་སྟེང་གཡོགས་དང་། དཱུ་ཥྱ་གུར་དང་། བཏྟྲ་བིཥཾ་སྦྲ་སྟེ། གོས་ཀྱི་ཁྱིམ་ཞེས་པའོ། །དེ་ནས་པྲ་ཏི་སི་ར་དང་ཛ་བ་ནི་ཀའམ་ཡ་བ་ནི་ཀཱ་ཡོལ་བ་དང་།
[315a]ཏི་རཥྐ་ར་བྷཱ་མི་སྣང་བྱེད་དོ་ཡོལ་བའི་མིང་ངོ་། །དེ་ནས་པ་རི་ཀརྨ་ཡོངས་བཅོས་དང་། ཨཾ་ག་སཾ་སྐ་ར་ལུས་ཀྱི་བཅས་ལེགས་ཏེ་ཁྲུས་ལ་སོགས་པ་སྤྱིའི་མིང་ངོ་། །དེ་ལ་མཱཪྵི། འདག་འཆལ་དང་། མཱརྫ་ནཱི་ཁྲུས་རྩི་དང་། མྲྀ་ཛ་དག་བྱེད་དོ། །ཨུདྡྷཏྟ་ན་དང་། ཨུཙྪ་ད་ན་དྲིལ་ཕྱིས་ཏེ། རྫས་ཀྱིས་དྲི་མ་སེལ་
བའི་མིང་ངོ་། །སྣཱ་ནཾ་ཁྲུས་སོ། །ཨཱ་སླ་བ་དང་སླ་བ་ཆུར་ཁྲུས་བྱེད་པའི་མིང་ངོ་། །ལུས་ལ་བྱུག་པའི་སྨན་དྲི་བཟང་པོའི་མིང་ལ། ཀུངྐུ་མ་གུར་གུམ་དང་། ཀཤྨཱི་ར་ཛནྨ་ཁ་ཆེ་སྐྱེས་དང་། ཨགྣི་ཤི་ཁ་མེའི་རྩེ་མོ་དང་། བར་མཆོག་ལྡན་དང་། བཱ་ཧྚཱི་ཀ་མེ་ལྡན་དང་། པཱི་ཏ་ན། སེར་པོ་དང་། སཱུ་ཪྱ་ཉི་མ་དང་། རཀྟ་
དམར་པོ་དང་། སཾ་ཀོ་ཙ་ཀུན་ནས་འཁུམས་དང་། པི་ཤུ་ན་ཕྲ་མ་ཅན་དང་། དེ་རྣམས་གུར་ཀུམ་གྱི་མིང་ངོ་། །དྷཱི་ར་བརྟན་པ་དང་། ལ་ཧི་ཏ་དམར་པོ་གཉིས་ནི་ཙནྡན་དམར་པོའི་མིང་ངོ་། །རྒྱ་སྐྱེགས་ལ་མིང་དྲུག་སྟེ། ལཀྵཱ་རྒྱ་སྐྱེགས་དང་། དེ་ཉིད་ཀ་པི་རི་ཀ་ལ་སོགས་པས་བསྒྱུར། རཀྵཱ་དེ་ཉིད་དོ། །ཛནྟུ་སྐྱེ་ལྡན་དང་།
ཡཱ་བ་དང་། ཨཱ་ལཀྟ་རྒྱ་ཚོས་དང་། དྲུ་མཱ་མ་ཡ་ཤིང་ནད་མེད་དོ། །ལི་ཤི་ལ་མིང་གསུམ་སྟེ། ལ་བངྒ་ལི་ཤི་དང་། དེ་བ་ཀུ་སུ་མ། ལྷའི་མེ་ཏོག་དང་། ཤྲཱི་སཾ་ཛྙ། དཔལ་གྱི་མིང་ཅན་ནོ། །དེ་ནས་ཛཱ་པ་ཀ་ཟློས་པ་པོ་དང་། ཀཱ་ལཱི་ཡ་དུས་སུ་ཕན་དང་། ཀཱ་ལ་ནཱུ་སཱ་རི་དུས་རྗེས་འབྲང་ཞེས་པ་རྣམས་ནི་ཚོང་པ་ལ་སོགས་པ་
ལ་ཀཱ་ལཱི་ཡ་ཞེས་གྲགས་པའི་ཤིང་སེར་པོའི་མིང་ངོ་། །དེ་ནས་ཨ་ག་རུའི་མིང་ལ་ས་མཱརྠ་ཀཾ་ནུས་ལྡན་དང་། བཾ་ཤི་ཀ་རྒྱུད་ལྡན་དང་། ཨ་གུ་རུ་ཞེས་པ། ལ་གྷུ་ནཱ་མ་ཏྭཱ་གུ་རུ་ཞེས་འབྱུང་སྟེ། ཡང་བའི་མིང་ཅན་ཉིད་ཀྱི་ཕྱིར་མི་ལྕི་བའོ་ཞེས་བྱའོ། །རཱ་ཛཱ་རྷ་རྒྱལ་པོ་ལ་འོས་ཞེས་བྱའོ། །ལོ་ཧ་ཀྲྀ་མི་ཛ་སྲིན་སྐྱེས་དང་། ཛོངྒ་
ཀཾ་ཞེས་པ་དང་། སློབ་དཔོན་བྱཱ་ཌིས།ཀྲྀཥྚ་དྲྀཀྵ་ཤིང་ནག་དང་། ནྲྀ་པ་པྲི་ཡ་མི་བདག་དགའ་བྱེད་ཅེས་ཀྱང་བཤད་དོ། །ཨ་ག་རུ་ཁྱད་པར་ཅན་ལ་ཨ་ག་རུ་ནག་པོ་དང་མཾ་ག་ལཱི་བཀྲ་ཤིས་ཅན་དང་མལླི་གནྡྷི་ཞེས་བཤད་དོ། །དེ་ནས་ཡཀྵ་དྷཱུ་པ་ལ་སོགས་པ་ལྔ་ནི་སྤོས་དཀར་གྱི་མིང་སྟེ། ཡཀྵ་དྷཱུ་པ་མཆོད་སྦྱིན་སྤོས་
དང་། སརྫ་ར་ས་ཐང་ཆུའི་སྤོས་དང་། ཨ་རཱ་ལ་པྲ་རྩི་སྤོས་དང་། སརྦ་ར་ས། ཁུ་བ་ཀུན་ལྡན་དང་། བ་ཧུ་རཱུ་པ། གཟུགས་མང་ངོ་། །པྲྀཀ་དྷཱུ་པ། སྦྱར་སྤོས་དང་། ཀྲྀ་ཏྲི་མ་དྷཱུ་པ། བཅོས་མའི་སྤོས་ཏེ། ཨ་ག་རུ་ལ་སོགས་པ་ལྷན་ཅིག་སྐྱེས་པའི་དྲི་རྣམས་དྲིའི་བསྟན་བཅོས་ལས་འབྱུང་བ་བཞིན་ཕན་ཚུན་ལེགས་པར་
[315b]སྦྱར་བ་ཡན་ལག་བཅུ་པ་ལྟ་བུའོ། །དེ་ནས་ཏུ་རུཥྐ་དང་པཎྜྀཀ་དང་། སིཧླ་དང་། ཡཱ་བན་ཞེས་པ་རྣམས་སིཧླའི་མིང་ངོ་། །དེ་ནས་ཤྲཱི་བ་ས་དཔལ་གོས་ཏེ་དེ་ལ་སོགས་པ་ལྔ་ནི་ཐང་ཆུའི་མིང་ངོ་། །དེ་ནས་གླ་རྩི་ལ་མིང་གསུམ་སྟེ། མྲྀ་ག་ནཱ་བྷེ་རི་དགས་ལྟེ་བ་དང་། མྲྀ་གམ་ད་རི་དགས་ཆང་དང་། ཀསྟཱུ་རི་གླ་རྩིའོ། །
ཀ་ཀོ་ལ་ལ་མིང་གསུམ་སྟེ་ཀོ་ལ་ཀ་མ་དང་ཀཀྐོ་ལ་ཀཾ་དང་ཀོ་ཤ་ཕ་ལ་སྦུབས་འབྲས་སོ། །ག་བུར་ལ་མིང་ལྔ་སྟེ། ཀརྦཱུ་ནུས་པ་དང་ལྡན་པས་ག་བུར་ཏེ། ཀྲྀ་པུ་ནུས་པ་ལ་ཨཱུ་ར་རྐྱེན་དུ་བྱས་པའོ། །གྷ་ན་སཱ་ར། སྤྲིན་གྱི་སྙིང་པོའོ། །ཙནྡྲ་སཾ་ཛྙཱ། ཟླ་བའི་མིང་ཅན་ཏེ། ཟླ་བ་དང་བུར་ཕན་ཚུན་མིང་གི་
རྣམ་གྲངས་སོ། །སི་ཏཱ་བྷྲ། འོད་དཀར་ཅན་ནོ། །ཧི་མ་བཱ་ལུ་ཀ་ཁ་བའི་བྱེ་མའོ། །དེ་ནས་ཚིགས་སུ་བཅད་པ་ཕྱེད་ཀྱིས་ཙནྡན་སྤྱིའི་མིང་སྟེ། གནྡྷ་སཱ་ར་དྲིའི་སྙིང་པོ་དང་། མ་ལ་ཡ་ཛ། མ་ལ་ཡ་སྐྱེས་ཏེ། རི་བོ་མ་ལ་ཡ་ལས་བྱུང་བའོ། །བྷ་དྲ་ཤྲཱི་དཔལ་བཟང་པོ། ཙནྡན་ཙན་དན་ཞེས་གྲགས་པ་སྟེ།
ཚིམ་བྱེད་ཅེས་བྱ་སྟེ། ཙ་དི་ཚིམ་པ་ལ་ལུཊ་རྐྱེན་ནོ། །ཙན་དན་དཀར་པོ་ལ་མིང་གསུམ་སྟེ། ཏཻ་ལ་པརྞི་ཀ་ཏིལ་མར་འདབ་ཅན་ཞེས་བྱ་བའི་ཙན་དན་རི་བོམ་ལ་ཡའི་ཕྱོགས་གཅིག་ནས་འབྱུང་བའོ། །གོ་ཤཱིཪྵ། ས་མཆོག་གམ་བ་ལང་མགོ་ཞེས་བྱ་བ་སྟེ་བ་ལང་མགོའི་རྣམ་པ་ཅན་མ་ལ་ཡའི་ཕྱོགས་སུ་
སྐྱེ་བའོ། །ཧ་རི་ཙནྡན། ཞེས་པ་ལ་ཧ་རི་ནི་སྦལ་པ་སྟེ། དེའི་དབྱིབས་ཅན་གྱི་རི་བོ་ཞིག་ལས་སྐྱེས་པས་ཧ་རི་ཙན་དན་ཞས་བྱའོ། །དེ་ནས་ཙན་དན་དམར་པོའི་མིང་སྟེ། ཏཻ་ལ་པརྞི། ཏིལ་མར་འདབ་ཅན་ནོ། །པ་ཏྲཱངྒཾ་འདབ་མའི་ལུས་ཅན་ཏེ་དབུས་དམར་བའི་འདབ་མ་ཅན་ནོ། །རཉྫ་ནཾ་ཚོས་བྱེད་དོ། །
རཀྟ་ཙནྡན་ཙན་དན་དམར་པོའོ། །ཀུ་ཙནྡན་ཙན་དན་ངན་པའི་མིང་ངོ་། །དེ་ནས་ཛཱ་ཏིའི་མིང་ལ། ཛཱ་ཏི། སྣ་མའམ་སྲི་ཤིང་སྣ་མ་དང་། ཀོ་ཥ་སྦུབས་ཅན་དང་། ཛཱ་ཏི་ཕ་ལ། སྤོས་ཀྱི་རྒྱལ་པོའམ་ལིག་ཤི་ཝེར་ཞེས་པའོ། །ཡཀྵ་ཀརྡ་མ། མཆོད་སྦྱིན་གྱི་བྱུག་པ་སྟེ། ག་པུར་དང་གླ་རྩི་དང་ཨ་ག་རུ་དང་ཀཀྐོ་ལ་རྣམས་སྦྱར་བའོ། །
བཀོད་པའམ་རྒྱན་གྱིས་བརྒྱན་པའི་མིང་ལ། ར་ཙ་ནཱ། བཀོད་པ་དང་པ་རི་སྱནྡ། ཆོས་རྩོམ་པ་དང་། ཨཱ་བྷོ་ག་དང་། པ་རི་པཱུརྞ། ཡོངས་སུ་རྫོགས་པའོ། །དཱི་པ། མར་མེ་དང་། པྲ་དཱེ་པ། རབ་འབར་ཏེ་སྒྲོན་མེའི་མིང་ངོ་། །གདན་ལ། པཱི་ཋ་དང་ཨཱ་ས་ནའོ། །དེ་ནས་ས་མུརྒ་ཏེ། ཟ་མ་ཏོག་དང་། སམྦུ་ཊ་ཀ། ཁ་སྦྱར་
[316a]རམ་གའུའོ། །པྲ་སཱ་དྷ་ནཱི། སྐྲ་ཤད་དང་། ཀངྐ་ཏི་ཀཱ་སོ་མངས་ཏེ། བ་སོ་ལ་སོགས་པ་ལས་བྱས་པ་སྐྲ་བྱི་དོར་བྱེད་པའི་ཆ་བྱད་དོ། །མེ་ལོང་ལ་དརྤ་ཎ་དང་མ་ཀུ་ར་དང་ཨཱ་དཪྴ། ཀུན་མཐོང་ཞེས་པ་རྣམས་སོ། །དེ་ནས་བྱཉྫ་ནཾ་རླུང་གཡབ་དང་ཏ་ལ་བྲྀཏྟ་ཀཾ་བསིལ་ཡབ་ཅེས་པ་སྟེ་དེ་རྣམས་མིའི་
སྡེ་ཚན་ནོ།། །།དེ་ནས་བྲམ་ཟེ་ལ་སོགས་པའི་སྡེ་ལ། ཐོག་མར་རིགས་ཙམ་གྱི་མིང་ལ། སནྟ་ཏི་རྒྱུད་དང་གོ་ཏྲ་རིགས་དང་ཛ་ན་ན་ཆོ་འབྲང་དང་། ཀུ་ལ། རུས་སམ་རིགས་དང་། ཨ་བྷི་ཛ་ན། རྩ་ལག་དང་། ཨ་ནྭ་ཡ་རྗེས་སྐྱེས་སམ་རྗེས་འགྲོ་དང་། བི་ཤ་རིགས་རྒྱུད་དང་། ཨ་ནྭ་བཱ་ཡ། རྩ་ཁྲིད་དང་སནྟཱ་ན་རྒྱུད་
དོ། །རིགས་དེ་ནི་རྣམ་པ་བཞི་སྟེ། བྲམ་ཟེ་དང་རྒྱལ་རིགས་དང་རྗེ་རིགས་དང་དམངས་རིགས་རྣམས་སོ། །བྲམ་ཟེ་ལ་མིང་དྲུག་སྟེ། དྭི་ཛ་གཉིས་སྐྱེས་ཏེ་བྲམ་ཟེ་དང་བྱ་དང་སོ་རྣམས་ལའོ། །ཨ་གྲ་ཛནྨ། སྔོན་སྐྱེས་ཏེ་རིགས་བཞིའི་ཐོག་མར་བྲམ་ཟེ་སྐྱེས་ཞེས་གྲག་གོ །བྷཱུ་དེ་བ་སའི་ལྷའོ། །བ་ཌ་བརྟ་
ཅན་ནོ། །བི་སྲ་བྲམ་ཟེའོ། །པྲཧྨ་ཎ་ཚངས་པའི་བུ་སྟེ། བྲམ་ཟེ་རྣམས་ཚངས་པའི་ཁ་ལས་སྐྱེས་པར་གྲག་གོ །མཁས་པའི་མིང་གི་རྣམ་གྲངས་ལ་འདིར་ཉི་ཤུ་རྩ་གསུམ་སྟེ། བིད་བཱན། རིག་པ་ཅན་ནམ་རིག་ལྡན་དང་། བི་པཤྩི་ཏ་རྣམ་གསལ་དང་། དོ་ཥ་ཛྙཱ་ཉེས་པ་ཤེས་དང་། སད་མཛེས་ལྡན་ནམ་དམ་པ་དང་
སུ་དྷཱི་བློ་བཟང་དང་། ཀོ་བི་ད། ཅི་ཡང་རིག་དང་། བུདྷ། རྟོགས་ལྡན་དང་། དྷཱི་ར་བརྟེན་པ་དང་། མ་ནཱི་ཥིཛྙ། སེམས་ཤེས་དང་། པྲཛྙཱ་ཤེས་རབ་ཅན་དང་། སཾ་ཁྱཱ་ན་གྲངས་ཅན་དང་། པཎྜི་ཏ་མཁས་པའམ་མཛངས་པ་དང་། ཀ་བི་སྙན་དངགས་མཁན་དང་། དྷཱི་མཱ་ན། བློ་ལྡན་དང་། སཱུ་རི་དཔའ་བོ་དང་། ཀྲྀ་ཏཱི་གོ་བ་
ཅན་དང་། ཀྲྀཥྚི་མཁས་པ་དང་། ལཔྡྷ་བརྞ་གྲགས་ལྡན་ནམ་གྲགས་ཐོབ་དང་། བི་ཙཀྵ་ཎ། རྣམ་པར་དངས་པའམ་རྣམ་པར་གསལ་བ་དང་། དཱུ་ར་དཪྴི་རིང་དུ་མཐོང་བ་དང་། དཱིརྒྷ་དིཪྴཱ་རིང་པོ་མཐོང་དང་། ཤོ་ཏྲི་ཡ། ཐོས་ལྡན་དང་། ཙྪནྡ་ས། སྡེབ་སྦྱོར་ཤེས་ཞེས་པ་རྣམས་སོ། ༈ ། རྒྱལ་རིགས་ཀྱི་སྡེ་
ལས་རྒྱལ་པོའི་མིང་ལ། རཱ་ཛ་རྒྱལ་པོ་དང་། བ་ཧུ་ཛ་དཔུང་བ་སྐྱེས་དང་། རྒྱལ་རིགས་རྣམས་ཚངས་པའི་དཔུང་པ་ལས་སྐྱེས་པར་གྲགས་པས་སོ། །ཀྵ་ཏྲི་ཡང་རྨ་སྐྱོབ་ཅེས་བྱ་སྟེ་རྒྱལ་རིགས་སོ། །པི་རཱ་ཊ། རྣམ་པར་རྒྱལ་དང་། རཱཊ་གསལ་བའམ་རྒྱལ་པོའོ། །པཱརྠི་བ། ས་བདག་དང་། ཀྵྨཱ་བྷུ་ཀ་ས་སྤྱོད་
[316b]དང་། ནྲྀ་པ་མི་བདག་དང་། བྷཱུ་པ་ས་སྐྱོང་དང་། མ་ཧཱི་ཀྵི་ཏཿ། ས་གཞི་སྐྱོང་བའོ། །ཨ་དྷཱི་ཤྭ་ར། ལྷག་པའི་དབང་ཕྱུག་སྟེ། རྒྱལ་ཕྲན་དུ་མས་བཏུད་པའི་རྒྱལ་པོ་དང་། ཙཀྲ་བརྟི། འཁོར་ལོས་སྒྱུར་བ་དང་། སརྦ་བྷཽ་མ། ས་ཀུན་དབང་བ་རྣམས་སོ། །གླང་པོ་ཆེའི་མིང་ལ་དནྟཱི། སོ་ལྡན་དང་། དདྷཱ་སོ་ཅན་དང་། བ་ལ་
སྟོབས་ལྡན་དང་། ཧསྟི་ལག་ལྡན་དང་། དྭི་དནྟཱ་སོ་གཉིས་པ་དང་། ཨ་ནེ་ཀ་པཱ། མང་པོ་འཐུང་དང་། དྭི་པཱ་གཉིས་འཐུང་དང་། མཱ་ཏཾ་ག་ཛ། གླང་མོ་སྐྱེས་རྣམས་སོ། །རྟ་སྤྱིའི་མིང་ལ་གྷ་ཊ་ཀ་འདྲེན་བྱེད་དང་། བཱ་ཏི། ཆུ་འཐུང་དང་། ཏུ་རྂ་འོག་ཏུ། ནཱ་ག །ཀུཉྫ་ར། ག་ཛ། ཐ་ར་ཎ། ཀ་རཱི། ཨི་བྷ། སྟམྦེ་ར་མ། སད་མི་སྟེ་ཆགས་ཅན་རྣམས་སོ།
ག་ཏུ་རཾ་ག་མ་རྣམས་མྱུར་འགྲོའམ་མགྱོགས་འགྲོའམ་འགྲོ་མགྱོགས་ཞེས་བྱའོ། །བ་ཛཱི་གཤོག་པ་ཅན་དང་། བཱ་ཧ་བཞོན་པ་དང་། ཨརྦ་རྟ་དང་། གནྡྷརྦ་འགྲོ་བྱེད་དང་། ཨ་ཤྭ་དང་། ཧ་ཡརྟ་དང་། སཻནྡྷ་བ། རྒྱ་མཚོ་སྐྱེས་ཏེ་ལན་ཚྭ་དང་རལ་གྲི་ལ་ཡང་ངོ་། །སཔྟ་ཡ་བདུན་ལྡན་རྣམས་སོ། །རྟ་ཁྱད་པར་ཅན་
གྱི་མིང་ལ། ཨཱ་ཛཱ་ནེེ་ཡ། ཅང་ཤེས་དང་ཀུ་ལིནྟ། ཀྱེ་ལིང་། བི་ནཱི་ཏ། རྣམ་དུལ་དང་། སཱ་དྷུ་མ་ཧི་ན། ལེགས་འགྲོ་དང་། བཱ་ན་ཡུ་ཛ་དང་། པཱ་ར་སཱི་ཀ་དང་། ཀཱམྦོ་ཛ་བཧྣི་ཀཱ་ཡ། རྣམས་ཡུལ་དེ་དག་ཏུ་སྐྱེས་པའི་མིང་སྟེ། རིམ་པ་བཞིན། བཱ་ནའི་ཡུལ་སྐྱེས། པར་སིག་སྐྱེས། འདར་བྱེད་སྐྱེས་དང་། མེ་ལྡན་སྐྱེས་
ཞེས་བྱའོ། །ཕུན་སུམ་ཚོགས་པ་ལ་མིང་བཞི་སྟེ། སམྤ་ད། ཕུན་སུམ་ཚོགས་པ་དང་། སམྤཏྟི། འབྱོར་ལྡན་ནམ་ཕུན་སུམ་ཚོགས་པ་དང་། ཤྲཱི་དཔལ་ལམ་གཡང་དང་། ལཀྵྨཱི་ཕུན་སུམ་ཚོགས་པའམ་དཔལ་ལམ་ཤིས་པའོ། །སློབ་དཔོན་རབ་འབྱོར་ཟླ་བས་མཛད་པའི་འཆི་བ་མེད་པའི་མཛོད་ཀྱི་རྒྱ་
ཆེར་འགྲེལ་པ་འདོད་པ་འཇོ་བ་ཇི་ལྟར་རྙེད་པ་རྫོགས་སོ།། །།འདི་ནི་མཁས་པ་རྣམས་ཀྱིས་ཤེས་པར་བྱ་བའི་གནས་ལ་རིག་པའི་གནས་ལྔ་ཡོད་པ་ལས། སྒྲ་རིག་པར་གཏོགས་པ། གསུང་རབ་དགོངས་འགྲེལ་དང་བཅས་པ་དང་། རིག་བྱེད་ལ་སོགས་པ་ཕྱི་ནང་གི་གཞུང་ལུགས་རབ་འབྱམས་
ལས་འབྱུང་བ་མཁས་པ་རྣམས་ལ་གྲགས་པའི་མིང་གི་ཐ་སྙད་རབ་འབྱམས་ལ་རྨོངས་པ་མེད་པར་བྱེད་པ། མངོན་བརྗོད་ཀྱི་བསྟན་བཅོས་འཆི་བ་མེད་པའི་མཛོད་ཅེས་བྱ་བའི་རྒྱ་ཆེར་འགྲེལ་པ་སྟེ། འདིའི་རྩ་བ་ནི་པཎྜི་ཏ་འཆི་མེད་སེང་གེ་ཞེས་བྱ་བས། སྔོན་གྱི་སློབ་དཔོན་བྱཱ་ཌི་དང་། མཆོག་སྲེད་དང་། ཙནྡྲ་གོ་
[317a]མི་དང་། བཱ་མན་ལ་སོགས་པའི་བསྟན་བཅོས་ལས་བཏུས་ཏེ་ཁྱད་པར་དང་བཅས་པ་ཕུལ་དུ་བྱུང་བར་མཛད་དེ། དེ་ཡང་ཨུཏྤ་ལི་ལ་སོགས་པ་ལ་མདོར་བསྡུས་པ་དང་། མིང་གི་ཕྲེང་བ་སོགས་ལ་རྟགས་ཀྱིས་དམན་པ་དང་། རྟགས་ཀྱི་རབ་ཏུ་བྱེད་པ་སོགས་ལ་མིང་གིས་དམན་པ་
དང་། འཆི་མེད་ཕྲེང་བ་སོགས་མ་རྫོགས་པ་དང་། པོ་པཱ་ལི་ཏ་ལ་སོགས་པ་སྡེ་ཚན་གྱིས་སྟོང་པས་འདི་ཡོན་ཏན་ཐམས་ཅད་ཀྱིས་ཁྱད་པར་དུ་འཕགས་པ་ཉིད་ཡིན་པས་འདི་ཉིད་སྔར་པཎྜི་ཏ་ཀཱིརྟི་ཙནྡྲ་དང་། ཡར་ལུངས་ལོ་ཙཱ་བ་གྲགས་པ་རྒྱལ་མཚན་གྱིས་ཚང་བར་བསྒྱུར་རོ། །འགྲེལ་པ་འདོད་པ་འཇོ་བ་
འདི་ནི་པཎྜི་ཏ་རབ་འབྱོར་ཟླ་བ་ཞེས་བྱ་བས། ཐ་སྙད་ཀྱི་གཙུག་ལག་རབ་འབྱམས་ལས་བཏུས་ནས་རྣམ་པར་ཕྱེ་བ་སྟེ། མིང་སོ་སོའི་སྒྲ་སྒྲུབ་ཚུལ་རྣམས་ནི། གཙོ་བོར་སློབ་དཔོན་ཙནྡྲ་གོ་མིའི་ལུགས་ཡིན་ཏེ། སྔར་མཆོད་བརྗོད་དུ། མཐའ་ཡས་རྒྱུད་ཀྱི་མངོན་བརྗོད་ཆུ་གཏེར་རིན་ཆེན་གང་། །སྙན་
དངགས་མགྲིན་པ་དོ་ཤལ་བང་མཛོད་རྣམས་བཀོད་རྣམས། །དཔལ་ལྡན་ཙནྡྲ་གོ་མིས་སྦྱར་བའི་ཕུལ་བྱུང་མོད། །དེས་ནི་རབ་ཏུ་བསྒྲུབས་པའི་ཆོ་ག་བདག་གིས་བརྩམ། །ཞེས་འབྱུང་ངོ་། །གཞན་ཡང་། ཙནྡྲ་པའི་འགྲེལ་པ་སློབ་དཔོན་དྷརྨ་དཱ་སས་མཛད་པ་དང་། དེའི་རྒྱས་འགྲེལ་པཎྜི་ཏ་རཏྣ་
མ་ཏིས་མཛད་པ་དང་། དེའི་ཡང་རྒྱ་ཆེར་འགྲེལ་པ་པཎྜི་ཏ་སཱུརྞ་ཙནྡྲ་ཛི་ཏེནྡྲ་སྟེ་རྒྱལ་དབང་ཟླ་བ་གང་བས་མཛད་པ་སྟོང་ཕྲག་སུམ་ཅུ་རྩ་དྲུག་པ་དང་། དེས་མཛད་པའི་བྱིངས་ཀྱི་དཔུང་གཉེན་དང་། འཇམ་དཔལ་གྱི་བྱཱ་ཀ་ར་ཎའི་འགྲེལ་པ་ཀ་ལིངྒའི་སློབ་དཔོན་རྒྱལ་པོ་དཔལ་གྱིས་མཛད་པ་སྟོང་ཕྲག་
བརྒྱད་པ་དང་། རྒྱུད་ཉུང་གི་རྣམ་བཤད་དུ་རྒས་མཛད་པ་སྟེ། ཀ་ལཱ་པའི་འགྲེལ་པ་དུརྒ་སིདྷ་དང་། བྲམ་ཟེ་པཱ་ཎིའི་སྒྲའི་བསྟན་བཅོས་དང་། སློབ་དཔོན་མཆོག་སྲེད་དང་། བྱཱ་ཌི་དང་། ར་བྷ་ས་དང་། བཱ་མན་དང་། དྲང་སྲོང་རྒྱས་པ་སོགས་ཀྱིས་ཅི་རིགས་པར་མཛད་པའི་འཆི་མེད་ཕྲེང་བ་དང་། རིན་ཆེན་
མཛོད་དང་། སྒེག་པ་གསལ་བ་དང་། སྐབས་གསུམ་གྱི་ལྷག་མ་དང་། སྔོན་བྱུང་ལོ་རྒྱུས་ཀྱི་སྙན་དངགས་བྷཱ་ར་ཏ་དང་། ཤམྦའི་སྔོན་རབས་དང་། རཱ་མ་ཡ་ཎ་དང་། མརྐཎྜེ་ཡ་དང་། དབྱངས་ཅན་གྱི་མགུལ་རྒྱན་དང་། ཤ་བ་ར་སྭ་མི། རི་ཁྲོད་རྗེའམ། ཤི་བཱ་སྭ་མི། ཞི་བའི་རྗེས་མཛད་པའི་ཀ་སྤིན་མངོན་པར་
[317b]འབྱུང་བ་རྩ་འགྲེལ་དང་། ནག་མོའི་ཁོལ་གྱིས་མཛད་པའི་གཞོན་ནུ་འབྱུང་བ་དང་། དཎྜིའི་ཚིག་རྒྱན་ལ་སོགས་པ་ལ་བརྟེན་ནས་གཞུང་ཆེན་པོའི་ཚིགས་སུ་བཅད་པའི་གྲངས་ཀྱིས་བཙལ་ན་སྟོང་ཕྲག་བཅུར་ལོངས་པ་ཙམ་མཛད་པའི་ཕྱེད་ལྷག་གི་རྒྱ་དཔེ་སྣེའུ་གདོང་རྩེའི་གཙུག་ལག་ཁང་ན་བཞུགས་
པ་ལས་ཕུལ་དུ་བྱུང་བའི་མཁྱེན་རབ་དང་ཐུགས་རྗེ་ཚད་མ་མཆིས་པ་མངའ་བ་གངས་རིའི་ཁྲོད་ཀྱི་ས་སྐྱོང་མཐའ་དག་གི་གཙུག་གི་ནོར་བུ་ལ་ཞབས་རྟེན་གྱི་པདྨོའི་གེ་སར་རྣམ་པར་འགོད་པས་སྐབས་གསུམ་དབང་པོའི་ཁེངས་པ་འཕྲོག་པར་མཛད་ཅིང་། ལུགས་གཉིས་ཀྱི་རིག་ལུགས་དྲི་མ་མེད་
པས། སྟོབས་བཅུ་མངའ་བའི་བསྟན་པ་ཡིད་བཞིན་གྱི་ནོར་བུ་དང་། ལྷར་བཅས་སྐྱེ་དགུའི་ཕན་བདེ་དབྱིག་འཛིན་གྱི་གཞི་ལ་རྒྱས་ཤིང་ཡུན་དུ་གནས་པར་མཛད་པའི་ས་ཐམས་ཅད་ཀྱི་དབང་ཕྱུག་ཆོས་ཀྱི་རྗེ་ཆོས་ཀྱི་རྒྱལ་པོ་སྤྱན་སྔ་རིན་པོ་ཆེ་དཔལ་ངག་གི་དབང་ཕྱུག་གྲགས་པ་ཕྱོགས་ཐམས་
ཅད་ལས་རྣམ་པར་རྒྱལ་བ་ལྷའི་ཞལ་སྔ་ནས་ཀྱིས་ལེགས་པར་བསྒྱུར་ཅེས་བཀའ་ལུང་དང་མཐུན་རྐྱེན་བཟང་པོ་སྩལ་བ་ལ་བརྟེན་ནས། ལེགས་པར་སྦྱར་བའི་སྐད་ཀྱི་བརྡ་སྤྲོད་པའི་བསྟན་བཅོས་ཆེན་པོ་ཀ་ལཱ་པ་དང་། ཙནྡྲ་པ་འགྲེལ་པ་དང་བཅས་པ་དག་ཐོས་ཤིང་ཆ་ཤས་ཙམ་ཁོང་དུ་
ཆུད་ལ། སྔོན་གྱི་ལོ་ཙཱ་བ་ཆེན་པོ་རྣམས་ཀྱིས་དམ་པའི་ཆོས་ཇི་ལྟར་བསྒྱུར་བའི་ཚུལ་ཕྱོགས་ཙམ་མཐོང་བ་དཔལ་ཞྭ་ལུའི་བཙུན་པ་འགོས་ལོ་ཙཱ་བ་གསུམ་པ་དགེ་སློང་དྷརྨ་པཱ་ལ་བྷ་དྲ་ཞེས་བྱ་བས་གསུང་རབ་རིན་པོ་ཆེའི་མིང་གི་ཆ་རྣམས་ལ་མ་རྟོགས་པའི་
འཁྲུལ་པ་བསལ་བ་དང་། དྲི་མ་མེད་པའི་གཙུག་ལག་གི་ཚུལ་ཕྱོགས་ཙམ་གསར་དུ་བསྟན་པས་བསྟན་པ་རིན་པོ་ཆེའི་སྒོ་ཐམས་ཅད་ནས་མི་ནུབ་ཅིང་འཕེལ་བ་དང་བཅས་པའི་རྟེན་འབྲེལ་དུ་གྱུར་པར་བསམས་ནས། དཔལ་ས་སྐྱོང་མཆོག་གི་བཀའ་སྤྱི་བོས་
མནོས་ཏེ་སྒྲའི་སྒྲུབ་ཚུལ་རྒྱ་ཆེན་པོ་རྣམས་ནི་སྔོན་གྱི་ལོ་ཙཱ་བ་ཆེན་པོ་རྣམས་ཀྱིས་ཀྱང་མངོན་པ་མཛོད་ཀྱི་འགྲེལ་པ་རྒྱལ་སྲས་མ་དང་། མ་ཧཱ་མཱ་ཡའི་བཀའ་འགྲེལ་ཡོན་ཏན་ལྡན་པ་ལ་སོགས་པ་བོད་རྣམས་ཀྱི་ཚུལ་བཞིན་མི་རྟོགས་པར་དགོངས་ནས་མ་བསྒྱུར་བར་སྣང་
[318a]བ་བཞིན་བཞག །མིང་སོ་སོ་ནས་རྒྱ་གར་སྐད་དང་བོད་སྐད་ཤན་སྦྱར་བས། སྐབས་དོན་འགའ་ཞིག་གི་བཤད་པ་གོ་བ་ལ་ཤིན་ཏུ་ཕན་པར་སྣང་བ་ནི་རྒྱ་དཔེ་ལ་མེད་ནའང་། འདུས་པའི་འགྲེལ་པ་དོན་གསལ་དུ་བནྡྷ་བནྡྷ་ནི་ཆིངས་ཤིག་པའོ་ཞེས་སོགས་
བསྒྱུར་སྣང་བ་ལྟར་སྐད་གཉིས་ཀ་བཀོད་དེ་བཤད། དབྲི་བསྣན་གྱི་དབང་གིས་བར་སྐབས་སུ་མཚམས་སྦྱོར་བའི་ཚིག་ཕྲད་དང་རྣམ་དབྱེ་རྣམས་བོད་སྐད་ལ་ཇི་ལྟར་བདེ་བས་བླ་ཐབས་སུ་བསྣན། སྒྲའི་སྒྲུབ་ཚུལ་ཉུང་ཞིང་གསལ་བ་འགའ་ཞིག་ཤོང་སྟོན་རྡོ་རྗེ་རྒྱལ་མཚན་ལ་སོགས་པས་
བརྡ་སྤྲོད་པའི་ཚུལ་བོད་སྐད་དུ་བསྒྱུར་བ་དང་། བཤད་པའི་སྲོལ་བཏོད་པ་ལ་བརྟེན་ནས། དེང་སང་ཡང་མཁས་པ་དག་སྣང་བས། འགའ་ཞིག་ལ་ཕན་པར་བསམས་ནས་བསྒྱུར་ཏེ། མདོར་ན་སྒྲ་སྦྱོར་བམ་པོ་གཉིས་པ་ལས། དམ་པའི་ཆོས་བསྒྱུར་བའི་ལུགས་ནི་དོན་དང་
མི་འགལ་ལ། བོད་སྐད་ལ་ཡང་གར་བདེ་བར་གྱིས་ཤིག་ཅེས་གསུངས་པ་ལྟར་བསྒྱུར་ཅིང་ལེགས་པར་གཏན་ལ་ཕབ་པའོ། །དེ་ལྟར་གཉིས་མེད་གསུང་བའི་གསུང་རབ་ཀྱི། །ཚིག་འབྲུ་བཟང་པོའི་ཚིག་གི་རྒྱན་འགྱུར་ཕྱིར། །ཐ་སྙད་གཙུག་ལག་འགྲེལ་འདི་ལེགས་བསྒྱུར་
ལས། །ཐོབ་པའི་ལེགས་སྤྱད་སྟོན་ཟླ་ལྟར་དཀར་ཞིང་། །རྒྱུ་སྐར་ལམ་ལྟར་ཡངས་པ་གང་ཐོབ་དེས། །མ་ལུས་འགྲོ་བའི་སྙིང་གི་མུན་བསལ་ཞིང་། །རྣམ་དཔྱོད་བློ་གྲོས་སྣང་བ་ཆེར་རྒྱས་ནས། །བློ་བཟང་སོ་སོ་ཡང་དག་རིག་ཐོབ་ཤོག །ཇི་ལྟར་འཇིག་རྟེན་ལས་དང་ཉོན་མོངས་
རྒྱུར་བཅས་བྱེད་རྒྱུར་ལྡན་བྱུང་དང་། །ལས་དང་ཉོན་མོངས་པ་དག་ལྡོག་རྒྱུ་དེ་ཡང་འདྲེན་པས་རབ་ཏུ་གསུངས། །གང་ན་སྐྱེ་དང་རྒ་དང་རྒུད་པའི་སྡུག་བསྔལ་ངེས་པར་མི་གནས་པ། །ཐར་པ་མཆོག་དེ་སྨྲ་བའི་ཁྱུ་མཆོག་དེ་ཡིས་རང་གིས་མཁྱེན་ཏེ་གསུངས། །གཙུག་ལག་གི་ཚིགས་སུ་བཅད་
པའོ། །འདིའི་འགྱུར་སྔ་ཕྱིའི་ཡི་གེ་པ་ནི། སྐད་གཉིས་སྨྲ་བའི་བཤེས་གཉེན། མཚན་གྱི་ཐོག་མ་ཡི་གེ་མཆོག །མཐའ་ནི་རིན་པོ་ཆེ་ཡིས་སྤྲས། །ཨ་ནུ་བ་མ་རཏྣ་སྟེ། །དཔེ་མེད་རིན་པོ་ཆེ་ཡིས་སོ། །ཞེས་བྱའོ།། །།